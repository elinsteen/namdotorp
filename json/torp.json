 {

"items":  [
      {
          "id": "aspo",
          "title": "<h2>Aspö</h2>",
          "content": "<p>Aspö räknas till Nämdö skärgård och tillhörde tidigare Nämdö socken.</p><p> I Nämdö kyrkböcker hittar man Aspö från 1783 till 1870, därefter får man leta vidare i Djurö kyrkböcker. För självfallet flyttar människorna mellan gårdarna och socknarna.</p><p>Första gången man hittar Aspö i husförhörslängderna är år 1784. Det framgår att det är fråga om bönder och inte torpare. De heter Lars Nilsson, f 1753, och Stina Ersdotter, f 1746. Hon har tidigare varit gift med Anders Ersson, f 1743, och följdriktigt har barnen sitt efternamn efter fadern. Det är Erik, Sven och Johan Andersson, födda 1770, 1772 och 1776. Och slutligen Karl, f 1780, sannolikt son till Lars Nilsson. Hos dem bor också Stinas mor, Maja eller Maria Svensdotter, f 1722. Stina och sönerna har bott på Norrbacken och kanske Villinge.</p><p>Sonen Erik gifter sig och flyttar till Vånö redan vid cirka tjugo års ålder när han får en son med den femton år äldre Anna Catharina Larsdotter. Föräldrarna flyttar efter och modern följer som änka sonen vidare till Rågskär där hon dör 1811. Eriks son, f 1789, heter Jan Erik och tar efternamnet Lindström. Han flyttar senare till Grönskär, där först han och sedan hans änka dör och efterlämnar fem små barn, som man sedan återfinner som fosterbarn och tjänstgossar och tjänstflickor på olika ställen i Nämdö skärgård och även Utö. Anna Sofia Lindström, f 1825, blir under mitten av 1830-talet (en alldeles för ung) tjänsteflicka på Aspö.</p><p>Johan eller Jan är dräng på Östanvik omkring år 1800 och försvinner sedan ur kyrkböckerna, liksom yngste sonen Karl.</p><p> Men den näst äldste sonen, Sven Andersson, tar över på Aspö tillsammans med sin hustru Valborg Persdotter, f 1772. Sven dör 1800 och Valborg gifter om sig med drängen på gården, Mikael Mattsson, f 1764, som därmed blir bonde. 1812 blir Valborg änka för andra gången och flyttar bort. Dottern Anna, f 1800, det enda av de tre barnen som är kvar, stannar på Aspö som styvdotter till nästa brukarpar. Också Anna dör ung, men först 1820.</p><p>Karl Jansson från Åland, f 1757, tar över 1813. Han gifter sig med Greta Gustavsdotter som står som änka och piga på gården sedan 1809 och från 1812 också fostermor till Anna. De blir kvar till 1823 eller 1824, flyttar därefter till Långvik, där Karl dör 1827 och Greta beger sig till Långviksskär.</p><p>De första åren efter det arrenderas nu gården av Gustav Jansson, f 1793, som kommer dit som dräng närmast från Ängskär år 1823 med sin hustru Anna Sofia Ersdotter, f 1802. Kort tid därefter är han arrendator, och paret hinner få tre barn på Aspö innan de 1827 flyttar till Sunnansund. Där blir de inte heller kvar så länge innan de drar vidare till Skärvassa. 1834 dör Gustav.</p><p>1822 bosätter sig Kristina Brännstedt från Åland på Aspö. Hon är född 1773 och änka efter en skärgårdsstyrman. Kristina dör 1829, men hennes son Karl Adolf Brännstedt, f 1801, blir kvar som bonde och hemmansägare på 2/9 mantal. Men han står inte upptagen som annat än ”son” förrän modern dött och han gift sig med Eva Kajsa Lind, en Nämdöflicka född 1809. I äktenskapet föds två söner, den ene dör. Petter Adolf, f 1832, lever och tar så småningom över gårdens skötsel. Eva Cajsa dör 1836 och Karl Adolf gifter om sig med Anna Brita Jansdotter från Djurö, f 1803. I det äktenskapet föds också en dotter, Johanna Sofia år 1841. </p><p>Karl Adolf dör 1862. Då är han kyrkvärd, alltså en betrodd och respekterad man. Hustrun Anna Brita bor kvar hos dottern och mågen och dör först 1883.</p><p>Till Aspö kommer 1827 Johan Rydberg från Östra Ryd, f 1786, med hustrun Greta Hinriksdotter, f 1784, och barnen Johan Petter, f 1812, och Anna Greta, f 1814. De tre senare är alla från Föglö på Åland. Familjen kommer senare att mest kopplas till Grönskär dit de flyttar år 1842 och där Anna Greta efter föräldrarnas och broderns död från 1869 står som arrendator. Viss hjälp har hon ju av sin unga svägerska Fredrika Österlund, f 1840, som bor kvar en tid och gifter om sig. Men Anna Greta förblir arrendator till sin död år 1882.</p><p>Daniel Norberg, f 1814, kommer 1840 till Aspö som dräng hos Rydbergs. Också han är från Ålandska skärgården, från ön Kökar. Snart är han bonde, troligtvis är det Rydbergs ägor han övertar när de flyttar bort. Johanna Carolina Lundgren från Djurö, f 1816, kommer till honom som piga 1842 och 1848 gifter de sig. En son, Erik Gustav, föds 1843. Han är till att börja med ”oäkta” men upptas efter äktenskapet som son till Daniel. Näste son, Karl Teodor, född 1848, kallas aldrig oäkta fast han är född flera månader innan de blir gifta. 1851 får de en dotter, Augusta Amalia.</p><p>I Norbergs hushåll finns också änkan Johanna Greta Blomquist, f 1887. Hennes äldste son, Adolf Ludvig Sjöblom, f 1828, är tjänstgosse. Brodern Sven Julius, f 1833, är först tjänstgosse hos Rydbergs på Grönskär, därefter, när brodern blivit vuxen och dräng, kommer också han till Aspö. 1856 när bägge sönerna flyttat ut får Johanna Greta, ”utfattig änka”, bostad på Rågskär. Vid sin död 1871 är hon bosatt på Dalarö.</p><p>1858 kommer Anna Lovisa Olsson, f 1844, till dem från Stockholms allmänna arbetshus. Hon är tjänstflicka hos dem till 1861. Vid den här tiden börjar man se en del barnhusbarn på öarna. Man fick en liten peng för att ta emot dem och man kunde förstås få ut en del nytta av dem. Anna Olsson är mig veterligt det enda barnet i Nämdö skärgård som hämtats från Arbetshuset. 1884 kommer ett barnhusbarn, Anna Olivia Almqvist (nr Bhb 14158) till Norbergs. Hon är bara 3 månader gammal och dör i kikhosta efter knappt ett år.</p><p>Hos torpare är – naturligtvis – rörligheten större än hos bönder. På Aspö är familjerna mycket stabila och tjänstefolk har man mycket lite av. Man bor oftast kvar hela livet, men för flera av de små och halvvuxna barnen verkar livet bli ovanligt kort. Men där det finns en vuxen son eller dotter tar han eller svärsonen som regel över gården efter fadern.</p><p>Johanna Sofia Brännstedt gifter sig 1860 med Adolf Ludvig Åkerlund från Bullerö, f 1826. Han flyttar till Aspö och där förblir de, fastän det i kyrkböckerna noteras flytta hit och dit på Djurö, Vånö, när Aspö efter 1870 administrativt övergår till Djurö församling och Aspö ligger under Vånö. De får sju barn mellan 1863 och 1883.</p><p>Den förste, Karl Ludvig, flyttar fram och tillbaks mellan fastlandet och Aspö innan han gifter sig med Matilda Sofia Berggren från Söderby år 1893 och definitivt flyttar in till stan. Hilma Alma Sofia, f 1868, dör 1873 i scharlakansfeber. Johan Albert Albin, f 1870, dör också ung, 1888 drunknar han ”genom fall från ångfartyget Väddö kanal”. (Prästen i Djurö församling är noga med detaljerna.) Hilma Sofia Malina, (eller Malvina) f 1874, bor fortfarande på Aspö vid sekelskiftet. Vid samma tid flyttar hennes bröder bort. Axel Teolaus, f 1876, flyttar till Stockholm, Gustav Leonard, f 1879, går till sjöss och till Stockholm och Frans Oskar Knut, f 1883, går också till sjöss och uppges vara på en Gustavsbergsångbåt.</p><p>Johanna dör 1901 och i det hushållet är därefter bara Adolf Ludvig kvar. Men dottern Hilma Sofia Malina bor strax intill, gift och med en växande barnaskara. 1892 har hon gift sig med Johan August Pettersson, f 1860. Mellan 1893 och 1902 har de fått sju barn som åtminstone fram till dess har överlevt: Signe Sofia Heldina, f 1893, Edit Emy Maria, f 1894, Johan Birger Sigfrid, f 1895, Karl Oskar Ragnar, f 1897, Berta Viktoria Eugenia, f 1899, Elsa Hulda Kristina, f 1901, Erik Axel Säve, f 1902. Dessutom har de en nyfödd fosterdotter, Elsa Alfrida Pettersson, f 1901, som dock återvänder till Stockholm 1903.</p><p>Daniel Norbergs hustru Carolina Lundgren dör 1855. Året därpå är han omgift med Christina Westerberg, f 1832. Hon har kommit som piga samma år och har med sig en dotter, Hilda Amanda Sofia, f 1859. De får två gemensamma barn: Edvard Leander, f 1865, och Elin Paulina, f 1874. Av deras sammantaget sex barn dör tre ogifta och barnlösa före Daniel som dör 1898. Erik Gustav år 1861, Hilda Amanda Sofia 1881 och Edvard Leander 1885.</p><p>Karl Teodor gifter sig med Vendla Kristina Nordström, som likaså tycks komma från Föglö. Hon är född 1854. De får två söner, Karl Anton, f 1890, och Johan Ivar, f 1891. Vid faderns död står Karl Teodor som ägare till hemmanet.</p><p>Augusta Amalia dör också i förtid, år 1888, men har innan dess gift sig, år 1874, och fått fyra barn. Maken heter Oskar Wallin, f 1848. Barnen är Anna Eugenia, f 1875, Oskar Leonard, f 1878, Hulda Sofia, f 1881, och Ester Augusta Axelina, f 1884. Maken gifter om sig och blir hemmansägare i Uppeby. Anna Eugenia står upptagen som piga hos sin morbror Karl Teodor, flyttar vidare till Nämdö, och slutligen till fadern i Uppeby. Oskar Leonard och Ester Augusta Axelina följer med fadern till Uppeby och Hulda Sofia blir fosterdotter hos sin morfar Daniel Norberg. Hon dör 1894. </p><p>Elin Paulina, slutligen, gifter sig med Johan Magnus Westerlund från Nämdö, f 1867. Han är utomäktenskaplig son till Sonja Charlotta Westerlund och har bott på många öar i Nämdö skärgård som fosterson, tjänstgosse och dräng. De flyttar till Stockholm och tillbaks igen till Aspö där deras bägge barn föds. De heter Elin Henrietta Elisabet, f 1897, och Helmer Magnus Eugen, f 1898. Elin Paulina dör 1899 i lugninflammation. (Påfallande många på Aspö dör i lungsjukdomar). Och Johan Magnus gifter om sig med Anna Matilda Östergren, f 1870. De bor kvar på Aspö. Han kallas först arbetare, sedan hemmansägare. År 1900 föds där sonen Sven Axel och 1903 en pojke till, Gustav Hilding. </p><p>Just före omorganisationen skrivs det ut att Aspö ligger under Värmdö skeppslag. Sedan, år 1870, får man intrycket att alla flyttar till Djurö, och även i fortsättningen flyttas det runt en hel del inom Djurö, men det sannolika är väl att människorna bor kvar precis som förut – som bönder flyttar de ju inte så gärna på sig – men hemvisten administrativt omlokaliserats. </p><p>Claes Kruckenberg har skrivit om ön och dess människor i boken Historien om en ö, 2014. </p><p>Och Aspö bryggförening har en hemsida. Där ges en liten presentation av ön och dess natur och något om dess historia.Och man nämner det tre familjerna som vid sekelskiftet var bofasta i Aspö by: Norberg, Pettersson och Westerlund. </p><p>Adressen är http://www.aspobyalag.se/</p>",
          "image": "img/birds.jpg"
      },
      {
          "id": "bergvik",
          "title": "<h2>Bergvik I och II</h2>",
          "content": "<p>Det tillkommer en del nya fastigheter i Nämdö skärgård när syskonen Elmén etablerat sig på sina nya ägor och utgifterna för att bebygga och hålla i skick inte täcks av inkomsterna. Strax efter 1880 kommer man igång med försäljningen av mindre stycken mark och hus på centrala Nämdö, flera av dem i Västerängs ägo. I några fall verkar det som man säljer av ren hygglighet till obesuttna nämdöbor. Ett exempel på det är nog att Matilda Malmsted från Sunnansund, tvätterska och ogift mor till två flickor får köpa fastigheten ”Insjön”, mer känd som Träsket.</p><p>I Bergvik får den ”gamla kyrkovaktaren” och fiskaren Karl August Jansson, f 1826, bygga sig ett hus på Västerängs mark år 1881. Han är född på Ängskär där han mycket tidigt blev föräldralös och sedan vistats på många ställen i socknen som fosterson och tjänstgosse och senare dräng och torpare. Han var tidigare torpare i det närbelägna Bråten, där nu hans dotter Sofia Charlotta Jansson, f 1851, tagit över tillsammans med sin man Jan Erik Sundberg, f 1847, från Möja. De får flera barn och flyttar så småningom vidare till Orrö och Mörtö och vid sekelskiftet lämnar de skärgården och försvinner till Ingarö. </p><p>1908 dör Karl August Jansson, och hans hustru Johanna Sofia Dahlgren, f 1828, är nu änka. Även dottern, Sofia Charlotta Jansson, har blivit änka, och nu flyttar hon tillbaka ut till modern i Bergvik. Tre barn följer med och två av dem, Sigrid Nanny Matilda, f 1884, och Bror Elis Otto, f 1893, blir kvar livet ut ända in på 1960-talet.</p><p>Under 1900-talets första decennier är det lite trassligt att reda ut vad som är Bråten I och vad som är Bråten II och vad som är Bergvik II. Bergvik I är lite enklare. Det är alltså ett hus på ofri grund, där det efter 1908 bor ett syskonpar, som arrenderar den omkringliggande marken.</p><p>Till det som först kallas Bråten flyttar en son till Jan Erik Sundberg vars hela namn är Johan August Leonard, och som är född 1876. August är alltså bror till Sigrid och Elis. Han följde aldrig med till Ingarö utan gifte sig och flyttade in i barndomshemmet med sin hustru Hulda Maria Öman, f 1872. De får många barn tillsammans och när Jan Erik Sundberg efter hustruns död gifter om sig med Hedvig Maria Fredriksson, arrendatorsdotter från Västanvik, f 1890, blir det änu flera barn. Sammantaget sjutton stycken om jag inte räknat fel. August får köpa fastigheten år 1908 och den kallas därefter Bergvik II och August står som ägare. Han är också vartefter postförare, snickare, byggnadsarbetare och fiskare.</p><p>Två av August söner blir bofasta på Nämdö. Den ena är Sven Johan Sundberg, f 1933, som blir den som övertar Bergvik II, efter fadern.</p><p>Den andre är Erik Sundberg, född 1922, och sedan flera år bosatt på Biskopsö med sin fru Emmy och deras tre barn. Han köper huset på Bergvik I, där Sigrid och Elis bodde. Det huset står alltså på ofri grund och återgår senare till Västeräng som köper ut byggnaden och säljer fastigheten vidare.</p><p>Eriks ena dotter som bodde där, flyttade då in i ett hus hos sin farbror Sven Johan i Bergvik II. Senare fick hon överta fastigheten, men sålde så småningom och flyttade in till fastlandet.</p>",
          "image": "img/countryside.jpg"
      },
      {
          "id": "boskapso",
          "title": "<h2>Boskapsö</h2>",
          "content": "1865 tycks Boskapsö få sina första bosättare. Man har dragit ett streck i husförhörsboken över rubriken Sand och ändrat till Boskapsö. Och längre ner på sidan har man skrivit Sand igen och namnet på en ny båtsman som kommer dit 1865. Vilket år förre båtsmannen, Jöns Andersson, blir civil och flyttar till Boskapsö står inte uttryckligen angivet, men det torde vara samma år. </p><p>Jöns Andersson är född 1827 i Mellösa. 1853 kommer han som dräng till Grönvik, 1856 är han på Mörtö. 1857 gifter han sig med Katarina Vilhelmina Sundgren från Värmdö, f 1837, och 1858 blir han så båtsman i Sand. Fyra barn får de i båtmanstorpet. Den första, Anders Gustav, f 1858, dör 1861. De andra tre har de med sig till nybygget på Boskapsö. Det är Frans Oskar, Anna Lovisa och Johan Erik, födda 1860, 1862 och 1864. På Boskapsö föds Axel Ernfrid 1866, Matilda Charlotta Vilhelmina 1868 och Albertina Amalia 1871, som dör 10 dagar gammal. Vidare Anders Gustav, f 1872, Kristina Sofia, f 1875, Karl August, f 1878 och slutligen på Mörtö Lars Emil 1882.</p><p>I denna stora skara är det Anna Lovisa man mest träffar på senare. Hon gifter sig så småningom med Karl Otto Gotthard Sandström, f 1859, arrenderar med honom Rågskär från 1884 och blir mor till en ännu större barnaskara. Sonen Knut har i Maj-Britt Erikssons böcker fått komma till tals och berätta om sin tid som dräng åt direktör Pott på Idö och som trädgårdsmästare på Östanvik, som han lyckats köpa in och driva.</p><p>De allra första åren på Boskapsö har man en piga i huset, Katarina Andersdotter, f 1839. Hon är också från Stora Mellösa. Det noteras att hon har fött ett dödfött barn. 1865 är hon hos dem och 1867 kommer sedan Augusta Kindgren, f 1851, som stannar hos dem bara något år. Därefter har de aldrig mer någon hjälp i huset, och man kan förstå att barnen fick börja tidigt med att hjälpa till. Och ingen av barnen lämnar hemmet för att gå i tjänst på något annat ställe.</p><p>1880 bryter alla upp för att ta över arrendet på Mörtö, där Katarina dör 1883. Jöns slutar sina dagar som f.d. arrendator på Ängsholmen, där han bor kvar nästan fram till sin död 1910. </p><p>Nästa torparpar verkar stabila på ungefär samma sätt: De bor kvar länge, deras barn – ”bara” fyra, blir hemma ganska länge och de klarar sig nästan helt utan pigor och drängar. </p><p>Gustav Nilsson är född 1833 i Torsås i Kalmartrakten. Han kommer till Nämdö 1866, gifter sig 1867 med Sofia Kristina Matilda Österberg från Bunsö f 1835. Hon är änka efter Anders Alfred Gustavsson, som är son till Gustav Gustavsson på Mörtö. (Anders hade dessförinnan kortvarigt prövat på torparlivet på Skräckmarstorpet på Uvö, där fadern mer än 60 år tidgare varit först dräng, sedan måg. Som gift flyttar han till Bunsö där han dör 1864) Gustav och Sofia Kristina bor på Bunsö till 1873, flyttar sedan till Ängsholmen och slutligen till Boskapsö 1880. </p><p>Äldste sonen Karl Anders Arvid Andersson är född 1863 och från hennes förra äktenskap. Gemensamma barn är Frans Ludvig Reinhold, f 1870, Emma Sofia, f 1874, och Selma Teresia, f 1879. </p><p>Karl Anders Arvid flyttar ut tidigt, redan 1887 lämnar han hemmet. Selma Teresia lämnar efter vad det tycks skärgården först för ett par år och sedan, så småningom, för gott.</p><p>Frans Ludvig Reinhold gifter sig 1896 med den enda pigan man tagit till huset, Emma Fredrika Karlsson från Ingarö, f 1874. De bor kvar på Boskapsö så länge föräldrarna lever, och därefter, år 1914, flyttar de 1914 till Granparken med sina med sina fyra barn, där Frans först är postförare och sedan bara fiskare. Äldste sonen, Tor Valdemar, f 1897, stöter man på ibland i berättelserna som en som kör varubåt.</p><p>Mellanflickan, Emma Sofia, gifter sig med snickaren Nils Oskar Bengtsson från Österhaninge, f 1868. Något år bor de hos föräldrarna men 1898 flyttar de till Stockholm. Han har bröder som också bygger och snickrar och det finns jobb ute på Nämdö, när gamla torp säljs ut och borgarklassen flyttar in. Så de bryter aldrig kontakten med skärgården. Och när Sofiehill på Uvö är till salu köper de, och 1905 flyttar de ut.</p><p>Sofiehill är det före detta torp som tidigare hette Skräckmarstorpet, och när de flyttar dit kan man väl säga att historien knyts ihop, eftersom det är där hennes hennes mors första man som ung under ett par år var torpare – den siste torparen på Skräckmarstorpet. Sonen Hjalmar Bengtsson gifte in sig med Tora Sjögren, enda barnet på Västerby, där de blev kvar till sin död. Sofiehill såldes, men dottern Dagnys söner har tomter kvar på Uvö för sommarboende.</p><p>Gustav Nilsson bor kvar till sin och hustruns död år 1910, först som torpare, sedan som arrendatorer, och till sist som inneboende. Ägare är då direktör Pott på Idö. Numer ägs ön liksom Rågskär med flera öar av Skärgårdsstiftelsen.</p>",
          "image": "img/countryside.jpg"
      },
      {
          "id": "brunskar",
          "title": "<h2>Brunskär</h2>",
          "content": "<p><p>Det framgår inte av kyrkböckerna när Brunskär blev bebott eller vad som ligger bakom när Mellangården försvinner och ersätts med Brunskär. Mellangården har funnits med i kyrkböckerna ända från början, från 1772, som en av Västerbygårdarna tillsammans med Västerby och Norrbacken. Men från 1832 är namnet Mellangården överstruket och ersatt med Brunskär. Och därefter försvinner Mellangården helt ur kyrkböckerna.</p><p>Brunskär som torp får en kort historia, för efter 1871 förefaller det stå tomt. Det finns med i förteckningen fram till 1885-90. men sidan som det hänvisas till fattas från och med 1871. 1890-95 saknas den även i registret.</p><p>1832 flyttar klockaren Nils Melander, f 1787, med hustru och fem barn från Mellangården till Grönvik. En piga får de med sig. Och 1832 kommer torparen Jan Petter Sjögren, f 1802, till Brunskär/Mellangården med hustru och en son. Jan Petter är torparson från nybyggartorpet Ängsholmen. Fadern Per Svensson har dött samma år.</p><p>Hans hustru heter Maja Greta Lindgren. De har träffats på Långviksskär där de var dräng och piga, gifter sig 1828 och flyttar först hem till Ängsholmen, därefter, vid Per Svenssons död, till Brunskär (Mellangården?).</p><p>De får tio barn fram till år 1849, sex av dem dör, däribland två döttrar som omkommer samma dag vid vuxen ålder år 1869. Nedanstående barn lever fortfarande vid mitten av 1860-talet:</p><p>Johan Alfred, f 1832, går till sjöss liksom många andra vid den tiden.</p><p>Josefina Augusta, f 1839, gifter sig och flyttar till Djurö.</p><p>Anna Charlotta, f 1843, tjänar piga på flera torp och gårdar runtom. Är också någon tid på Värmdö.</p><p>Per Gustav, f 1849, beger sig till Stockholm.</p><p>En hel del drängar och pigor tjänar något år på Brunskär. En del av pigorna har ett s.k. oä barn när de städslas – okänt om det blir billigare så eller om man tar dit dem av godhet och fördragsamhet.</p><p>Jan Petter Sjögren dör år 1850. Änkan Maja Greta Lindgren bor kvar. 1855 gifter hon sig med Jan Gustav Frölund, f 1816. Han kommer från Värmdö och har varit dräng på flera olika ställen på Nämdö, däribland något år på Brunskär. Han kallas inte torpare utan arrendator i likhet med många andra vid mitten av artonhundratalet.</p><p>1869 är sista året familjen bevistar förhör och begår nattvard på Brunskär. Därefter finner man dem som backstusittare på Trätskär.</p><p>1870 står också Johan Edvard Lindgren från Ingarö, f 1843, som arrendator. Året därpå kallas han dräng. Han kommer dit med hustrun Sofia Matilda Hansson, f 1846, och dottern Hilda Matilda, f 1866. Dessutom två bröder – vilket man får förmoda att det är – Frans Ludvig Lindgren, f 1844 och Carl August Lindgren, f 1846. Bägge har redan varit en tid som drängar i trakten.</p><p>Samtliga försvinner från torpet redan 1871, och efter det tycks ingen ha varit bosatt på ön så länge husförhörslängderna sträcker sig.</p>",
          "image": "img/countryside.jpg"
      },
      {
          "id": "braten",
          "title": "<h2>Bråten</h2>",
          "content": "<p>Bråten finns med i den äldsta husförhörslängden från år 1772, och är förstås äldre än så. Men eftersom jag tills vidare bara går igenom husförhörslängderna börjar Bråtens torparhistoria med Anders Andersson, f 1742, som bor där med sin hustru Anna Olofsdotter, f 1744, sin svärmor, Katarina Andersdotter, f 1712, och de tre sönerna Anders, Olof och Erik, födda 1766, 1768 och 1770. År 1775 har de flyttat därifrån till Värmdö, varifrån de kanske har kommit.</p><p>1783 bor Johan Svensson, f 1729, och Katarina Andersdotter, f 1734, med sönerna Sven, f 1766, och Carl, f 1779.</p><p>Det finns en och annan dräng på torpet och olika tjänstegossar och tjänsteflickor. Bland dessa märks Greta Nilsdotter, f 1769, sannolikt torpardotter från Grönvik. Hon och sonen i huset, Sven Jansson, gifter sig och är under några år torpare på Bråten efter Johan och Katarina. Sedan uppger prästen att de flyttar till Långviksskär, som 1791 för första gången står upptagen i husförhörslängden. Från 1801 och flera år framåt är de sedan torpare på Grönvik.</p><p>Nästa period, 1791-94, är lite rörig och framför allt oklar i släktförhållandena.</p><p>1783-1820 är Per Aspling präst på Nämdö, och de två första decennierna är hans anteckningar så kladdiga att man nästan förtvivlar om att kunna tolka dem. Det blir bättre sedan.</p><p>Torpare är till att börja med Jakob Tillman (eller Lillman?) f 1752. Han har hustru, Katarina Lind, f 1760, och med henne döttrarna Brita Katarina, f 1760, och Gustava Vilhelmina, f 1784. De flyttar ut 1793 eller 1794.</p><p>Efter dem kommer Per Svensson, f 1768. Han kommer från Brännkyrka och har varit dräng på Östanvik. Mycket senare i livet blir han, tillsammans med sin nya hustru, den förste på Ängsholmen, men när han kommer till Bråten är han gift med Greta Lind, som är född 1769 och dör 1806. De har en dotter, Karolina Augusta, f 1794. Innan Per flyttar till Västerby 1809 blir det tre barn till: pojkarna Per Erik, f 1798, och Jan Petter, f 1802, och slutligen dottern Greta Stina, f 1805. (Deras första barn, som dog ifrån dem, hette Stina Greta.)</p><p>På torpet bor det en Greta Lind till. Hon är svärmor och född 1745. Och med henne följer en dotterdotter, Greta Kajsa, f 1789. Sista noteringen om Greta Kajsa är från år 1800. Sedan har hon väl åldern inne för att bli tjänstflicka någonstans.</p><p>Per flyttar till Västerby med hela sin familj 1809. Han är omgift sedan 1807 med Ulrika Andersdotter, f 1786 på Smådalarö.</p><p>1810 kommer ett äldre par. Per Dahlström, f 1752, står som båtförare och kommer närmast med sin familj från Långvik. Hans hustru Eva Matsdotter är född 1758 och barnen Jan och Johanna Margareta är födda 1782 och 1793. Familjen kommer ursprungligen från Dalarö. Redan 1812 flyttar de vidare.</p><p>Ett år längre stannar nästa familj, 1813-1815. Familjen Lindström från Åland. Erik Karlson Lindström f 1774, Maria Matsdotter, f 1769, och barnen Elisabet, f 1800, Erik, f 1801, Mats, f 1805. Elif Matsdotter, f 1745, ingår också i hushållet.</p><p> Anders Andersson, född 1890 i Västerhaninge, kom tidigt till Nämdö och var tjänstgosse på Uvö i både Skräckmarstorpet och Stensundet innan han blev dräng i Skräckmaren. Hans hustru Anna Kajsa Larsdotter, f 1781, växte upp på Skräckmarstorpet. Hon är dotter till Kajsa Gustavsdotter från Skräckmaren i hennes korta äktenskap med Lars Olofsson från Långviksskär som dog inom ett år. (Kajsa gifte sig senare med drängen på torpet Gustav Gustavsson, som efter att ha anlagt torpet Sunnansund så småningom blev en mäktig man på Mörtö. De fick många barn tillsammans.) På Sunnansund är Anders och Anna Kajsa torpare 1812-15 innan de flyttar till Bråten med sina två barn, Anders Gustav och Gustava Sofia, födda 1810 0ch 1816. De är en mycket kort tid på Bråten och flyttar snart vidare till Grönskär, där de inte heller blir långvariga.</p><p>Eventuellt är torpet utan torpare en tid innan nästa torpare tar vid. Där bor från 1817-18 ett äldre par. Namnen är svårtolkade men de tycks vara f.d. torpare och födda 1760 och 1772.</p><p>Det verkar finnas två änkor som bägge är pigor och födda 1783. Det är Anna Kajsa Andersdotter med sonen Jan Erik, f 1808 och Maja Stina Landgren med sonen Carl, f 1807. Maja Stina och Carl kommer från Grönvik där maken torparen Per Andersson nyligen dött.</p><p>Och vidare finns där naturligtvis en och annan dräng eller tjänstgosse och inhysing.</p><p>1820 tar Gustav Karlsson Wennberg, f 1784, och Brita Stina Göransdotter, f 1786 över Bråten. De har fyra barn med sig: Karl, f 1810, Brita Kajsa f 1812, Anna Maja, f 1814, och Jan Gustav, f 1819, och de får tre till: Frans August, f 1822, dottern Emelina föds och dör 1824, och slutligen Sofia Johanna, f 1829.</p><p>Från 1821 ser det inte ut att finnas någon annan person på torpet än familjen Wennberg. Och så förblir det hela tiden fram till 1831 då de flyttar till Grönskär.</p><p>En torparfamilj från Långvik: Gustav Adolf Åkerlund, f 1796, hustrun Kajsa Lisa Öster, f 1802, och dottern Karolina Kristina, f 1831, stannar inte året ut, 1831, innan de drar vidare till Sorunda.</p><p>1834 blir Göran Mickelsson som är född på Dagö 1795 torpare på Bråten. Med sig har han pigan Greta Jansdotter, f 1800 i Värmland och hennes ”oä” son Carl Johan som fötts i Stockholm 1827. De har hållit ihop eller åtminstone följts åt mellan torpen sedan 1830, när bägge var inhysta på Stensundet. Sedan blev det Grönvik och Östanvik innan de slog sig ner i Bråten. 1839 gifter de sig och de blir kvar ett bra tag på Bråten. De klarar sig länge helt utan hjälp och först 1845 tar de till sig en tjänsteflicka på ett år och sedan dröjer det till 1849 innan de tar hjälp av en piga. Aldrig mer än en i taget.</p><p>1857 förändras situationen. Då gifter sig Gretas ”oä” son Karl Johan med Charlotta Elmén på Östanvik(!) och flyttar dit. Nu heter han Söderberg och hädanefter kallas han delägare och Herr. Det är Charlotta som vid skiftet får Västanvik. Göran och Greta lämnar torpet och flyttar till Östanvik men redan året därpå flyttar de ifrån och man finner dem på Långvik som före detta torpare.</p><p>1858 blir Karl August Jansson torpare på Bråten. Han är född på Ängskär, blev föräldralös vid 3 års ålder och har skickats runt mellan olika torp som fosterson eller tjänstgosse. Nu kommer han närmast från Norrbacken där han kallats arbetskarl och inte dräng. Med sig har han hustrun Johanna Sofia Dahlgren, f 1828 och dottern Sofia Charlotta, f 1851.</p><p>Enstaka drängar och en hel del pigor växlar och stannar i regel bara ett år eller två. En del kommer utifrån, några är födda i församlingen, som Eva Charlotta Sjöblom, f 1838, och Anna Charlotta Sjögren, f 1843 – torpardöttrar från Sunnansund respektive Brunskär, samt Emma Charlotta Dahlgren, f 1849, från Stensundet och Matilda Wilhelmina Wahrnberg, f 1841, från Långvik.</p><p>1858 och till sin död 1861 bor också fd. kronbåtsmannen kyrkvaktmästaren Carl Eric Dahlgren ”Krummelin eller Krumlin” där. Han är gammal, född 1783. Hans hustru Eva Sofia Olsdotter, f 1788, dör ett år före honom.</p><p>Janssons dotter Johanna Sofia gifter sig 19 år gammal med Johan Erik Sundberg från Muskö, f 1847. De bor kvar på torpet och får nio barn mellan 1874 och 1893. Sju av dem lever till vuxen ålder.</p><p>1876 är det Sundberg som är torparen och föräldrarna kallas f.d. torpare. Pigor och drängar är många och växlar ganska hastigt. Under deras tid är det mest drängarna som är från församlingen. Det är Johan Alfred Johansson, f 1855, torparson från Orrö, Johan Gustav Lindström, f 1850, närmast från Gillinge, och Adolf Fredrik Österberg, f 1862, bror till torparen på Bunsö. En dräng och en piga är från Muskö som Sundberg själv.</p><p>Utöver pigor och drängar lägger man märke till fattighjonet Anna Sofia Berglund, f 1849, och hennes ”oä” son, och en inhyst arbetare och skeppare Anders Peter Waberg, f 1844. Han går till sjöss 1885. Under några år tar man sig an en pojke som fosterson. Det är Johan Magnus Westerlund från Ekholmen, f 1867. 1884 går han vidare som tjänstgosse och återkommer så småningom som dräng på Bråten och Västeräng innan han 1890 tar ut sitt betyg för inrikes sjöfart och försvinner.</p><p>Så småningom blir det ett fosterbarn till: Karl Gustav Hedström, f 1880.</p><p>Torpen förändras och försvinner varefter mot sekelskiftet. På sista husförhörslängden står det om Bråten: Hälftenbruk i Västerängen. 1894 flyttar familjen Sundberg till Mörtö där de blir arrendatorer.</p><p>Men äldsta dottern är kvar på Bråten. Elin Sofia gifter sig 1891 med Ernst Gustav Öman från Ornö. Han är fiskare.</p><p>Innan husförhörslängderna upphör har de fått två barn, Gustav Elmar och Reinhold Nikolas, födda 1893 och 1895.</p>",
          "image": "img/countryside.jpg"
      },
      {
          "id": "bullero",
          "title": "<h2>Bullerö</h2>",
          "content": "<p>Bullerö ligger under Långvik under 1600-talet och under 1700-talet ligger det under Östanvik och betalar alltså ingen kronoskatt. Under 1600-talet tycks det finnas en boende där - en änka - för att sedan ligga obebyggt till sekelskiftet 1800.</p><p>1635 är änkan på Bullerö, belagt i mantal, mm. Årtalet från Hedenstierna.</p><p>1654 läser man i mantal, änkan och en piga.</p><p>1688 låter Cronschöld Erich Mattsson bygga torp på Bullerö och befriar honom från skatt i 2 år. (Hedenstierna m.fl.)</p><p>Bullerö finns upptaget för första gången i husförhörslängden 1798-1804. Exakt vilka år som avses uppges inte. Enligt Hedenstierna säljer Magnus Blix år 1800 till 2 personer. Den ene av dem är knappast Johan Westerberg, f 1766, som bor där med hustru och två barn endast under denna första period och är överstruken.</p><p>Den andre är Erik Jöransson Eckerman från Åland, f 1773, med hustrun Brita Hansdotter, f 1767, också hon från Åland De har en dotter Brita Lovisa, f 1799. De har en dräng, sannolikt Eriks bror, Jöran Jöransson Eckerman f 1777. Det framgår inte av husförhören att de är ägare.</p><p>I mantalslängden 1802 uppges Eckerman som enda hushåll med 3 personer.</p><p>År 1803 finns det 2 hushåll. Nu bor också Mats Westerlund där, men någon sådan person finns inte med i husförhörslängden. Däremot Matts Mattsson, f 1773 på Åland med hustru Anna Lovisa Ersdotter från Värmdö, f 1774, och dotter Lovisa Fredrica, f 1802. De flyttar ut nästa period och till 1807 är Eckermans ensamma kvar. 30 januari 1811 drunknade under is (tror jag att det står) bonden Erik Eckerman på Bullerö. Det är första gången det tydligt anges att han är bonde och äger den mark han brukar. Kvar är nu änkan och dottern, drängen Jöran och en tjänstgosse.</p><p>Så förblir det till år 1818, när vi finner änkan Brita omgift med Jan Jansson f 1770, han är änkling och kommer närmast från Jungfruskär där han varit torpare. Med sig till Bullerö har han sina två söner, Jan Eric, f 1804, som blir kvar på Bullerö nästan hela livet, och Gustaf, f 1793, som mycket snart väljer att bli dräng på Jungfruskär istället. Dottern Anna Lovisa, f 1798, kommer inte med alls, hon tar tjänst som piga på olika öar och torp, till att börja med på Långviksskär.</p><p>Eckermans dotter Brita Lovisa gifter sig med Carl Åkerlund, f 1791, som några år gått som dräng på Bullerö, då under namnet Carl Ersson. Han är född i församlingen, fadern Eric Olsson varit rättare på Östanviks gård, och stattorpare bosatt i Gamla Prästgården eller Paradiset som det sedan heter. Brita Lovisa och Carl får en son 1819 som de döper till Jan Eric. Barnet dör vid ett halvt års ålder, men ett halvår senare får de åter en pojke och döper också honom till Jan Eric. 1823 har de fått en son till, Carl Gustaf, och 1826 föds Adolf Ludwig.</p><p> I husförhörslängden för 1826-1829 tillkommer en ägare, och öns uppdelning dem emellan anges noga: Bonden Jan Jansson 1/4, mågen Carl Åkerlund också 1/4 och halva ön har köpts av Anders Söderbom från Rådmansö som kommer till Bullerö med sin familj 1828. Anders är född 1789, hans hustru Alma Andersdotter 1794 och flickorna Anna Greta och Carolina är födda 1814 och 1827.</p><p>Nästa period har Jan Jansson och Brita tagit till sig en fosterdotter, flickan Johanna Lovisa Sjöberg från Ingarö, född 1830. Mågen Carl Åkelund tycks ha råkat i onåd (eller om prästen bara missuppfattat ägandeförhållandena) för nu äger Jan och Brita halva ön och Carl är inte alls delägare. Han har nu också en dotter, Brita Sophia, född 1832.</p><p>Söderboms har 1830 fått en dotter till, Ottiliana, och äldsta dottern Anna Greta har gift sig år 1834 med Jan Eric Holm, som hette Jansson innan han bytte namn. Jan Eric Holm var fosterson till skomakaren Jan Ersson Sjöström på Långviksskär och föddes år 1806.</p><p>Under perioden 1835-1840 har Jan Eric Holm fått halva svärfars del i Bullerö och kallas nu bonde och ägare av 1/4. Och han har fått en dotter, Johanna Charlotta, f 1838.</p><p>Även Carl är nu åter delägare. Hans äldsta son Jan Eric är borta ett par år och går som dräng på Långviksskär och Brunskär.</p><p>Brita Hansdotter dör år 1842 och Jan Jansson blir änkling och dör 1847. Hans son Jan Eric, som han hade med sig från ett tidigare äktenskap, blir aldrig delägare. Ganska ung blir han degraderad till backstusittare i ett eget litet hushåll där också Jan och Britas fosterdotter Johanna Lovisa Sjöberg ingår.</p><p>1847 dör Carl Åkerbloms son Jan Eric. Sonen Carl Gustaf mantalsskriver sig på sjömanshuset i Stockholm, men i stället för att ge sig av gifter han sig med Josefina Albertina Sjögren från Ekholmen. Ett kort tag bosätter de sig där innan de flyttar tillbaks till Bullerö. På Ekholmen har de fått sonen Gustav Alfred som föds 1854.</p><p>Någonting verkar ha gått fel, för Carl och Josefina förblir länge backstusittare på fädernegården innan de får sin andel av ägorna. I skärgården har man långt minne och de omnämns av Frans på Långviksskär som Fina och Långkalle som hade så dåliga hus.</p><p>Carls yngsta barn, dottern Brita Sophia, gifter sig 1853 med arrendatorsonen på Ekholmen Johan Adolph Sjögren – alltså Josefinas bror. Han hade mantalsskrivit sig på sjömanshuset i Stockholm men avstår från att ge sig i väg och paret bosätter sig på Bullerö där de ganska snart får en dotter, Henrica Sophia Emilia, som dör 1856 bara 3 år gammal.</p><p> Söderboms dotter, Carolina, dör 1853.</p><p>Jan Eric Holm som varit delägare kallas från 1850-talet backstusittare. Hans dotter Johanna Charlotta tar kortvarigt pigtjänst men bor för det mesta hos föräldrarna i många år till.</p><p>1864 dör Carl Åkerlund. Hans änka, Brita Lovisa, förs under den här perioden till samma hushåll som dottern Brita Sophia och mågen Johan Adolph Sjögren. Nästa period har hon förts till den andra delen av ön, det vill säga till sonen Carl Gustaf.</p><p>Johans mor, Greta Stina Svanström på Ekholmen, har blivit änka 1864, samma år som Brita Lovisa flyttar till Bullerö. Hon tycks inte bo i samma hus som sonen, men finns på samma sida, alltså den del som han nu äger.</p><p>Ägare av halva Bullerö uppges från 1865 lite opreciserat vara ”Åkerlunds”. Carl Gustaf är inte längre backstusittare utan arrenderar en del av familjens ägor.</p><p>Den andre backstusittaren, Jan Eric Jansson, mister sin fostersyster Johanna Lovisa, som dör 1861, och beger sig 1869 först till Aspö som dräng och året därpå vidare till Djurö.</p><p>Om den nu sjuttioettårige Anders Söderbom uppges från 1860 att han är fd kronolots vid Furusund, Ottiliana bor kvar och mågen Johan Holm förblir backstusittare som förut.</p><p>1870-talet blir en svår tid för folket på Bullerö, i varje stuga drabbas man av dödsfall.</p><p>Johan och Brita Sophia får 1866 en son, Johan Ernfrid, som dör vid åtta års ålder.</p><p>Backstusittaren Carl Gustafs yngste son Carl Ludwig dör 12 år gammal år 1873, samma år som Johan Ernfrid.</p><p>Carl Gustafs son Gustaf Alfred gifter sig 1875 med Ida Mathilda Elisabeth Melander men blir änkling efter bara ett par månader.</p><p>Anders Söderboms hustru Anna och dotter Ottiliana dör bägge i februari 1876. Hans dotter Anna Greta dör i maj 1871 och hennes make Johan Holm dör 1875. Anders själv dör 1877.</p><p>Anna Gretas och Johans ogifta dotter Johanna Charlotta får ett par tvillingpojkar i april 1871 som dör i maj samma år.</p><p>1875 får hon en dotter Johanna.</p><p>Men 1876 får hon en man, stensprängaren Adolf Fredrik Renhorn, och i äktenskapet föds en dotter, Emilia Charlotta. 1879 beger hon sig som den sista i familjen Söderbom i väg till Djurö med man och barn.</p><p>Också Carl Gustafs ogifta dotter Henrica Sofia Albertina får ett barn, Johan Alfred, 1878, som dör samma år. Henrica gifter sig med Johan Ernfrid Öhman på Gillinge 1880.</p><p>Greta Stina Svanström dör 1877 och samma år dör arbetskarlen Jonas Melander.</p><p>Slutligen dör vid 81 års ålder Brita Lovisa, hon som var dotter till urinnevånaren Eckerman och gift med Carl Åkerlund.</p><p>Men det föds ändå ett barn som överlever till vuxen ålder. Johan Sjögren och Brita Sophia, vars bägge barn dött, får sent i livet, år 1874, en dotter, Alma Ingrid Malina.</p><p>Innan husförhörslängderna upphör hinner hon gifta sig med båtbyggaren Gustaf Fredrik Fridolf Öman från Långviksskär år 1893, få två barn, Ester Eugenia och Jan Emil, födda 1894 och 1895. Och slutligen bli änka 1895.</p><p>Genom Ernfrid Carlssons utgivna minnesanteckningar vet vi också att hon och han gifte sig igen år 1902 och fick en dotter Tora, och att Alma dog 1905.</p><p>Det är inte så många kvar på Bullerö efter 1870-talet. ”Fina och Långkalle” sitter ensamma på sin del av ön, medan sonen, änklingen Gustaf Alfred, gått till sjöss.</p><p>De tar till sig en liten flicka som fosterdotter. Hon heter Anna och är född 1886. Det verkar inte finnas någon relation till moden, Lena Gustava Mattsson, som är från Fogdö på Åland.</p><p>Man har kontakt med Långviksskär, det vittnar både Frans Öman och Ernfrid Carlsson (Krokvikarn) om, och Frans syster Alma är piga där under en period liksom Christina, Carl Petter Öhmans dotter.</p><p> Gustaf Alfred återvänder till Bullerö 1883, åtminstone är han skriven där igen. Han är styrman och lots och på sina resor träffar han sin blivande fru i Öregrund (tror jag). Hon heter Hilda Maria Söderman. De gifter sig i Nämdö församling 1888, och flyttar till Stockholm 1889.</p><p>I ytterskärgården hade man länge servat jagande herrar och hyrt ut till studenter och konstnärer och man hade börjat sälja av hela eller delar av öarna. Så också på Bullerö.</p><p>När Carl Gustaf Åkerlund dör 1908 eller 1909 säljer man ön och kringliggande öar till Bruno Liljefors, som ju liksom sin efterföljare 1923, Torsten Kreuger, månade om att naturen måste skyddas och bevaras.</p>",
          "image": "img/countryside.jpg"
      },
      {
          "id": "bunso",
          "title": "<h2>Bunsö</h2>",
          "content": "<p>Mörtö Bunsö är välkänt av alla som färdas i båt i Stockholms södra skärgård för där ligger som ett sjömärke på bergets topp det stora tvåvåningshuset från början av seklet, väl synligt och omöjligt att ta miste på.</p><p>Varken Mörtö Bunsö eller de andra öarna från Mörtö och söderut har någonsin hört till Östanviks ägor, utan har legat under olika godsherrar på Tyresö. 1802 sålde grevinnan Brita Bonde skärgårdsdelen av Smådalarö till Karl Petter Berg och ungefär samtidigt börjar det hända saker på Bunsö, som tidigare såvitt känt varit obebodd. År 1807 får ön sina första invånare som man återfinner i Nämdö församlingsböcker.</p><p>Det är Jan Erik Österberg, f. 1774 i Nacka, och hans hustru Eva Stina Berg, f 1773, från Norrköping. Man hittar dem först på Östanviks gård, där han står som trädgårdsmästare och hon som hushållerska. Då är de redan gifta. De får sitt första och enda barn, Karl Gustav, på Östanvik 20 oktober 1803.</p><p>Året därpå, 1808, kommer näste man: Olov (Ersson) Österberg, f. 1782 i Nacka – det står ingenstans, men det är väl troligt att de är bröder eller åtminstone släkt. Olov kommer närmast från Vånö, där är han gift med den åtta år äldre Helena Larsdotter.</p><p>Olov står till att börja med som fiskare i mantalsregistret, senare bara som arrendator liksom Jan Erik. Man kan utgå från att bägge arrendatorerna fiskade en hel del, och säkert hade Jan Erik nytta av sina trädgårdskunskaper när det den karga ön skulle odlas upp. Eller om det är fråga om två öar? Från 1880 kallas plötsligt det ena arrendet Kymmendö Bunsö under Ornö, utan att det verkar som om de personer som hittills bott på Mörtö Bunsö skulle ha flyttat på sig. Den förra delen kallas plötsligt Nämdö Bunsö 1885. 1856 preciseras det att Bunsö äges av Berg, Smådalarö.</p><p>Livet går sin gilla gång för de bägge urinnevånarfamiljerna i nära två decennier, sen förändras allt.</p><p>1823 kommer Anna Kajsa Matthsdotter till Bunsö som piga. Hon är bonddotter från grannön Gilllinge, och 1825 är hon och Jan Eriks son Karl Gustav gifta. Hennes far Matths har just dött och samma år tar hon och Karl Gustav över arrendet på Gillinge. Föräldraparet, Jan Erik och Eva Stina, flyttar med dem till Gillinge, där Karl Gustav står som bonde och Jan Erik som fader, men av allt att döma i en bostad för sig.</p><p>Därmed är det ena arrendet ledigt på Bunsö.</p><p>Olov har under tiden fått fem barn: Karl Gustav, 26/1 1803 – samma år som Jan Eriks Karl Gustav. Jan Erik 1805,  Petter 1806,  Maja Lena 1810, Brita Kristina 1811.</p><p>1823 dör hans hustru Helena i lungsot. Samma år mister Anna Lovisa Westerlund på Lövvreten, Mörtö både sin man och sin dotter. Olov och Anna Lovisa gifter sig 1825 och Olov flyttar till Lövvreten. Yngsta dottern Brita Stina bor hos dem ibland. I hushållet på Lövvreten finns också en fosterson, Karl Petter, och när de blir vuxna gifter de sig och arrenderar Lövvreten i många år. Men det är en annan historia.</p><p>Därmed är bägge arrendena lediga och Olovs två äldsta söner tar över varsitt.</p><p>Karl Gustav tar över Jan Eriks arrende och gifter sig med Brita Stina Westerberg, f 1806 från Österhaninge, som varit piga i huset en kort tid.</p><p>Den andre sonen, Jan Erik, tar över faderns arrende. Också han har gift sig med en piga som kommit nyligen till huset. Maria Sjöberg heter hon, kommer från Åland och är född 1804. Redan 1830 dör både hon och deras lilla dotter. Men innan året är slut är han omgift och jag återkommer till honom.</p><p>Yngste brodern Petter får aldrig något eget på Bunsö. Han går som dräng i alla år, först hos sin bror Jan Erik, sedan på Mörtö gård och Lövvreten. 1837 gifter han sig med Maja Gustava Jansdotter, född 1816 på Nämdö. Sedan återvänder han till Bunsö som dräng. 1858 dör hans hustru och han blir backstusittare i nära tre decennier till sin död 1886. Han har under åren också kallats fiskare och mot slutet skräddare.</p><p>Systern Maja Lena gifter sig med Villingedrängen Mats Öberg från Ornö och de flyttar till Ornö 1831.</p><p>Yngsta systern Brita Stina blir som redan nämnts arrendatorshustru på Lövvreten. </p><p>Bröderna Karl Gustav och Jan Erik arrenderar alltså varsin del av ön (öarna?) efter 1825. </p><p>Karl Gustav får sex barn, därav två tvillingpar. I det ena paret dör den ena vid födseln. I det andra paret dör den ena relativt ung och är före dess noterad som ofärdig. Han dör år 1873, samma år dör också en syster liksom Karl Gustav själv och även sonen Erik Gustavs hustru, Anna Sofia Fogelberg, f 1831, (som också varit piga i huset innan hon gifte sig med sonen) och slutligen, 1874, sonen Erik Gustav som varit arrendator och kronofjärdingsman. Tyvärr saknas dödböckerna för den tiden så jag känner inte till dödsorsaken.</p><p>Karl Gustavs änka, Brita Stina Westerberg, följer nu den återstående sonen, Karl Johan, f 1843, och hans hustru, Anna Sofia Österberg Lindström (som också varit piga på Bunsö innan hon gifte sig med Karl Johan 1869) till Skärvassa år 1877. Men olyckan fortsätter att förfölja dem. Karl Johan dör samma år. Änkorna blir kvar på Skärvassa där Brita Stina dör 1882, och Anna Sofia slutar sina dagar som inhyses på Västanvik mer än tio år senare.</p><p>Karl Gustav har en dotter till, Sofia Kristina Mathilda, f 1830. Hon gifter sig 1860 med Anders Alfred Gustavsson, halvbror till Gustava Ulrika (se nedan) och nybliven torpare på Skräckmarstorpet på Uvö, men de bosätter sig inte där utan på Bunsö. Anders Alfred dör 1864, Sofia gifter om sig med Gustav Nilsson från Torsås i Kalmartrakten, flyttar med honom först till Ängsholmen, sedan till Boskapsö. Deras dotter Emma Sofia, f 1874, gifter sig med snickaren Nils Oskar Bengtsson från Stockholm. 1905 köper de Skräckmarstorpet som då har ändrat namn till Sofiehill.</p><p>Erik Gustav (Karl Gustavs äldste son, han som var kronofjärdingsman) får sju barn varav två under kortare perioder stått som arrendatorer. Den ene, Karl Gustav Alfred, f 1856, mycket kortvarigt innan han hinns ikapp av en straffpåföljd efter ett tidigare brott och han försvinner bort från Bunsö.</p><p>Dottern Sofia Kristina Regina, f 1858, har flyttat runt en del och varit på Västanvik och Ingarö innan hon tar över som brukare av det som nu kallas Kymmendö Bunsö under Ornö tillsammans med sin andre man Karl Edvard Lindbom. 1887 ger de upp och flyttar till Dalarö med sina tre barn.</p><p>Det började illa för Olovs andre son, Jan Erik, f 1805, vars hustru och dotter dött år 1830 och som gifte om sig samma år. Men sedan går det riktigt bra för honom och han blir den som bor kvar och lever längst, ända till 1889.</p><p>Hans nya hustru heter Gustava Ulrika Gustavsdotter. Hon föddes 1798 på Skräckmarstorpet, där fadern, Gustav Gustavsson från Nyland, var dräng innan han gifte sig med dottern på torpet och började ta sig uppför samhällsstegen, först genom att grunda ett eget torp, Sunnansund på Uvö, sedan som arrendator av Mörtö Gård, där han blev en betydelsefull och betrodd person och fick många barn.</p><p>Gustava Ulrika har två äktenskap bakom sig. Med sin första man Göran Eckerman bor hon på Sunnansund 1819-1828, och med sin andra man Nils Danielsson hinner hon bo ett par år på Grönskär. När hon gifter sig med Jan Erik har hon tre barn förut och tillsammans får de fem till. Två av dessa tar vid som arrendatorer på olika gårdar på Bunsö.</p><p>Det ena är Anders August, f 1832, gift år 1860 med Edla Sundin från Stockholm, f 1837, (som tidigare varit piga på Bunsö). Anders August har varit arrendator i 17 år när han och hans hustru och numer ende son, Johan August, flyttar till Dalarö år 1887.</p><p>Den andre är Adolf Viktor, f 1844, gift med Maria Vilhelmina Jansdotter från Ornö, f 1840 (som tidigare varit piga på Bunsö). De tar över som arrendatorer på föräldrarnas ställe men det blir inte så längvarigt, 1875 till 1882 driver de det innan de tar sina tre döttrar med sig till Dalarö. </p><p>Under åren har det funnits jämförelsevis ganska få pigor och drängar på Bunsö. Man hade ju halvvuxna och vuxna barn själva som bodde kvar ganska länge i föräldrahemmet. Några personer utöver släktens änkor och gamlingar har också varit s.k. inhyses på Bunsö under någon tid, däribland – om jag läser rätt – en person från Lund vid namn Munthe som uppges vara svagsint. Och Sara Stina Larsdotter, änka från Skräckmarstorpet och Stensundet (lite släkt i släkten med Gustava Ulrika och hennes far – kanske också en gammal god vän?). Hon kommer dit 1831 och blir kvar i nästan tjugo år.</p><p>På det som nu benämns Bunsö eller Nämdö Bunsö bor nu bara gamlingarna kvar. Petter dör 1886 liksom Gustava Ulrika. Jan Erik dör som den allra sista i familjen år 1889. Och därmed är det helt slut med familjen Östergren på Bunsö.</p><p>Två familjer till flyttar in innan husförhörslängderna upphör. Efter Lindboms på Kymmendö Bunsö bor Karl Gustav Abrahamsson och Fredrika Rydberg från Grönskär där i ett år. Men Karl Gustav dör 1888 och Fredrika blir änka för andra gången och flyttar.</p><p>Det sista förhöret på Kymmendö Bunsö 1890-95 har tyvärr kommit bort, men det finns kvar för ”Nämdö Bunsö”. Dit kommer nu en August Jansson med hustru och åtta barn i åldrar mellan nio och tjugofyra år. Hela familjen är född i Loftahammar i Västerviks kommun. De har flyttat till Nämdö församling och Grönskär år 1890 och 1894 slår de sig ner på Bunsö. Husförhörslängderna upphör 1895, så ur dem går inte att utläsa hur det gick för familjen.</p><p>I Wikipedia läser man:</p><p>År 1905 lät den finlandssvenske häradshövdingen Georg Otto Segerstråle uppföra en pampig villa i nationalromantisk stil på ön. Häradshövdingen avled 1914 och ön köptes av advokaten Wilhelm Hedberg. [fel! Eg Hellberg] Hedberg var socialist och hade täta kontakter med upprorsrörelsen i Ryssland. Bland annat hjälpte han till att arrangera Vladimir Lenins resa från Schweiz till Sankt Petersburg (se Lenins tågresa). Lenin hann aldrig besöka Mörtö-Bunsön, men Aleksandra Kollontaj med flera var flitiga gäster på ön vilket gav huset öknamnet <em> Ryssvillan</em>.</p><p>År 1928 såldes ön till bankdirektören och auktionsfirman Bukowskis dåvarande ägare Martin Aronowitsch . Idag ägs och förvaltas ön av Martins dotter Harriet Meyerson och hennes make.</p><p>Och på <a href=\"http://www.dalarohembygd.se/Pagang/MortoBunso.pdf\">hembygdsföreningens hemsida</a> kan man läsa lite om nutida förhållanden:</p></p><p><p><strong> Tillägg: </strong></p><p>Nu finns även en utmärkt bok skriven av öns ägare Bengt och Harriet Meyerson: Mörtö Bunsö En mytomspunnen skärgård, 2014. Säljs av Kymmendö Internetbokhandel.</p>",
          "image": "img/countryside.jpg"
      },
      {
          "id": "ekholmen",
          "title": "<h2>Ekholmen</h2>",
          "content": "<p>Ekholmen är länge obebodd, och någon torpare kommer aldrig att bo där. I början av 1800-talet är ön omnämnd i mantalsregistret, men ingen förefaller bo där ännu. Det verkar som man fått tillträde till marken men bor annanstans, sannolikt på Västerby. </p><p>Den förste som helt säkert bor på Ekholmen är Daniel Persson, f 1773. Han är son till Per Danielsson, f 1772, som man under 1780- och 90-talet finner på de bägge Västerbygårdarna Norrbacken och Mellangården. Han återfinns också under åren kring 1780 på ”Förladningen” (Förladdningen), ”ett nybygge på säteriets ägor”, sannolikt, men alls inte säkert, ett av de skär som man börjat bebygga vid den tiden.</p><p>Husförhörslängden tar upp Ekholmen för perioden 1802-1807 och Daniel Persson står namngiven där med hustru och äldsta dottern, men då bor han ännu inte där utan han är kvar i fadershuset på Mellangården hela perioden ut. Troligen flyttar han och hela hans stora familj till Ekholmen 1809. Det är i alla fall första året man tar nattvard där. Från 1810 preciserar mantalslängden att han är ägare.</p><p>Daniel eller Dan är född i Nämdö skärgård, hans hustru heter Kajsa Nilsdotter och är född 1767 på Ornö. De har barnen Anna Lena, f 1795, Petter, f 1797, Nils, f 1799, Kajsa Maja, f 1802, Greta Karolina, f 1804, Sofia, f 1805, Daniel, f 1807, och Gustav, f 1809, som av någon anledning uppges vara född i Uppland. Han blir deras sista gemensamma barn.</p><p>De flesta barnen blir kvar i Nämdö skärgård och man träffar på dem här och där på öar och skär. Två av döttrarna blir gifta med välbeställda Mörtöbor. Greta Karolina blir hustru till självaste Gustav Gustavsson när han blivit änkling. Han är 34 år äldre och har många barn från sitt första äktenskap, och fler blir det med Greta Karolina. Kajsa Maja, eller Katarina Maria, gifter sig med Gustavs son, Gustav Dahlgren, som så småningom kommer att äga en stor del av Ekholmen. Bägge döttrarna har s.k. oäkta barn med sig i boet som bägge blir upptagna som söner i äktenskapet. </p><p>Kajsa Nilsdotter dör 1822, Daniel gifter om sig samma år med Eva Matsdotter Westerlund från Åland, f 1783. Därmed splittras familjen. </p><p>Anna Lena har gift sig redan tidigare med gårdsdrängen Jan Jansson, f 1780, och flyttat till Ängskär 1818. Hon blir änka 1829. Petter beger sig till Hamnskär men dör ung, Nils flyttar till Långviksskär, Sofia återfinner man på olika ställen – även hon får en oäkta son. </p><p>Daniel blir dräng på Långviksskär 1836, gifter sig med Anna Sofia Nyström, byter efternamn och kallar sig Sjögren och blir 1844 delägare på Ekholmen. Gustav slutligen tar namnet Ekengren, går som dräng på olika ställen, gifter sig med Lena Sofia Nilsdotter från Runmarö, återvänder till Ekholmen 1835 och blir senare också han delägare där.</p><p>I faderns äktenskap med Eva Matsdotter föds tre barn: Jan August, f 1823, Lovisa Charlotta, f 1825, och Johanna Augusta, f 1827, den senare dör 1829. De tar även för en kortare period till sig den föräldralösa pojken Karl Erik Engren från Skräckmaren som fosterson och sedan tjänstgosse. När Daniels dotter Anna Lena blir änka 1829 med fem barn, tar de också till sig barnbarnet Eva Stina, f 1823, som fosterdotter. Hon blir från 1840 piga på olika torp och försvinner 1844 till Ornö.</p><p>1843 dör Daniel Persson. Änkan Eva Westerlund bor kvar med sina två barn. Daniel Sjögren och Gustav Ekengren bor på Ekholmen som bönder och ägare till vardera 1/16 mantal. Även Jan August Westerlund som går som dräng på gården, äger en bit av Ekholmen, men bor bara då och då på ön.</p><p>Gustav Dahlgren, som gifte sig med Katarina Maria, köper in sig på Ekholmen, men flyttar inte dit förrän mycket senare.</p><p>På Lantmäteriets internetsida ”Historiska kartor” finns en handling från Laga skiftet på Ekholmen 1851 med en väldigt tydlig karta som visar hur ägorna var fördelade mellan dessa fyra parter.</p><p>”1849 Gustaf Dahlgren A, Gustaf Ekengren C, Daniel Sjögren B, Johan Westerlund D</p><p>s/ 26 -/35 Inventering av marken, även Getholmen, Hemskär, Högholmen</p><p>Ekholmen brukas och nyttjas samfällt av hela byalaget...”</p><p>I början av 1850-talet finns följande hushåll på Ekholmen:</p><p>C. Bonden Gustav Ekengren med hustru och barnen Augusta Amalia, f 1836, och Sofia Charlotta Eugenia, f 1842, samt Augusta Amalias oä son Frans Ferdinand, f 1855.</p><p>D. Bonden Jan August Westerlund går som dräng på Långviksskär från 1854.</p><p>B. Bonden Daniel Sjögren med hustru och sonen Karl Ludvig, f 1841. Änkan Eva Westerlund, som dör 1853, dottern Lovisa Charlotta Westerlund och hennes 2 två oä barn Amalia, f 1844 och Selma Charlotta, f 1855.</p><p>A. Gustav Dahlgrens mark arrenderas av hans bror Johan (Jan) Erik Sjögren, f 1802, med hustrun Greta Stina Svanström, f 1807. Tre vuxna barn följer med dit men flyttar snart vidare, två barn bor kvar: Sofia Amalia, f 1838, Maria Dorotea, f 1841. Dottern Josefina Albertina, f 1833, gifter sig med Karl Gustav Åkerlund, f 1823, från Bullerö. De bor på Ekholmen några år från 1845 med sin son Gustav Alfred. f 1854. Senare flyttar de till Bullerö.</p><p>Och sen blir det inte några omfattande förändringar i förhållandena på Ekholmen.</p><p>C. Gustav Ekengren dör 1863, hustru och döttrarna bor kvar. Dottern Augusta Amalias son, Karl Ferdinand, dör i tvårsåldern, Senare får hon en son till, Karl Georg Alexander, f 1860. Men 1868 gifter hon sig med Otto Jansson, skräddare, född i Finland 1840, och de får en dotter Mattilda Augusta Ottilia, f 1869. Augusta Amalia dör 1876 och maken flyttar till Djurö. Deras son Frans Reinhold Sigfrid, f 1874, lämnas till att börja med bort (till Trätskär), men han återvänder när han blir större och blir kvar som delägare. Den äldre systern, Sofia Charlotta Eugenia, bor kvar liksom modern. Modern, Lena Sofia Ekengren, f 1802, dör 1885. Sofia Charlotta bor kvar och kommer nu att dela ägandet med syskonbarnen, Augusta Amalias tre barn, som försvunnit igen till nästa period 1886, alla utom Frans Reinhold Sigfrid. Till nästa period flyttar Matilda Augusta Ottilia tillbaks igen från Stockholm med sina två oä barn, Karl Erik Sigfrid, f 1894, och Gustav Adolf, f 1895. Istället flyttar Frans Reinhold Sigfrid bort.</p><p>B. Daniel Sjögren och hans hustru dör bägge 1868, Lovisa Charlotta Westerlunds dotter Amalia blir tjänsteflicka på Villinge 1861. Den andra dottern, Selma Charlotta, flyttar också ut och Lovisa får 1867 oä sonen Johan Magnus. Karl Ludvig gifter sig samma år med Klara Gustava Jonsson från Västerhaninge, f 1841. På deras gård finns en dräng och en svärmor och Lovisa Charlotta Westerlund som går där som piga med sin dotter Selma Charlotta. Karl Ludvig och Klara får två barn 1873 och 1875. Bägge dör som nyfödda och Klara dör också 1875. Svärmor dör 1874 och kvar utom Karl Ludvig är bara Lovisa Charlotta och Johan Magnus, innan han lämnas bort 1876 som tjänstgosse och kanske fosterson i Bråten. Men redan 1876 gifter Karl Ludvig om sig med Gustava Erika Gustavsdotter, f 1855. Åren 1877 och 1879 föds döttrarna Selma Frida Erika och Elin Amalia Charlotta. Därefter Hilda Sofia Viktoria och Ida Maria Olivia 1883 och 1885 och slutligen en son, Karl Georg, f 1887. Lovisa Charlotta bor kvar hos dem som inhyses ända till 1894 då hon blir inhyses i Bergvik.</p><p>A.Jan Erik Sjögren dör 1864 och hela familjen försvinner från Ekholmen. Nu kommer istället Gustavs dotter Sofia Matilda Dahlgren, f 1836, med sin man Karl Johan Jonsson, f 1834, från Sorunda och arrenderar Gustavs ägor. De får inga egna barn och tar 1873 till sig en elvaårig pojke som fosterson. Han heter Johan Albert Ramström och är från Stockholm. Han stannar hos dem ända till 1887. 1880 flyttar den åldrade ägaren Gustav Dahlgren med sin hustru Kajsa Maja Danielsdotter (som ju är född och uppväxt på Ekholmen) in på Ekholmen. Med sig har de den halvgamla, ogifta dottern Johanna Karolina, f 1823. Kajsa Maja dör 1884. Nils Gustav Dahlgren, hennes föräktenskapliga son, som Gustav tagit som sin egen, flyttar till Ekholmen 1883 med sin hustru Karolina Josefina Melander, f 1831, och deras son Gustav Adolf Fritjof, f 1867, som dör 1864, och dottern Maria Sofia Josefina Dahlgren. Sofia Matilda dör 1881, maken Karl Johan gifter om sig 1884 med Brita Lovisa Jakobsdotter från Muskö, f 1859. Fostersonen Johan Albert Ramström är kvar hos dem. 1885 har skaran decimerats igen. Kvar är gamle Gustav, ogifta dottern Johanna Karolina och Nils Gustav, vars hustru Karolina Josefina dör år 1889, och dottern Maria Sofia Josefina. Gustav Dahlgren dör 1892, Nils Gustav och hans dotter är ensamma kvar. På deras ägor finns nu också som ägare Karl Erik Jonsson, f 1858, med hustru Brita Lovisa Jakobsdotter, f 1859, och deras son Karl Sigfrid, f 1895, samt en fosterdotter, Elin Charlotta Olofsdotter, f 1887.</p><p>D. Drängen Jan Erik Jansson Modig, f 1839 på Nämdö, står upptagen på Jan Erik Westerlunds ägor, kanske brukar också Westerlunds släktingar hans mark? Modig ger sig av vid senare hälften av 1860-talet och många olika drängar och pigor kommer och går. Jan Erik Westerlund bor åter på Ekholmen 1866 och dör där 1869. Jan Erik Sjögrens dotter Sofia Amalia, som gift sig med August Teodor Westerlund, f 1837, från Lövvreten och bott där en tid, tar över hos Jan Erik Westerlund efter dennes död. Hans mor, Brita Stina Westerlund flyttar till dem och likaså Karl Gustav Magnus Nilsson, f 1865, som kallas fosterson, oklart om det är till modern eller det gifta paret. 1885 är bara August Teodor kvar med sin hustru och sin mor. 1894 får man ut en fosterdotter från Stockholm, Sigrid Agneta Holmgren, f 1882.</p><p>Någonstans på Ekholmen dyker det från 1881 upp många nya människor som inte är ägare och inte är släkt. Man finner där Johan August Gustavsson, f 1872, från Kalmar Högby, arbetare. Backstusittare och fd skeppare. Hans hustru Johanna Vilhelmina Matsdotter, f 1846, deras barn Karl August Goldeneck, f 1873, Selma Vilhelmina Matilda, f 1875, med oä dotter Augusta Rosina Wilhelmina, f 1894, Alfred Ferdinand f 1876 och Johan Fridolf, f 1879, Emma Matilda, f 1881, Sofia Charlotta Valborg, f 1883. </p><p>1898 hittar man på Lantmäterets sida en hemmansklyvning där Dahlgrens ägor delas mellan hans arvvingar. Och en annan som delar Karl Ludvigs ägor. Men det är en senare historia.</p>",
          "image": "img/countryside.jpg"
      },
      {
          "id": "gillinge",
          "title": "<h2>Gillinge</h2>",
          "content": "<p>Berättelsen om Gillingen hann inte bli färdig. Grundmaterial finns i form av spridda anteckningar, namn och årtal. Dessa filer finns för för nedladdning nedan.</p><div class='downloadlist'><a href='docs/gillinge.zip' download='gillinge.zip' target='_blank'>Gillingedokument<img src='img/zip.png' class='filesymbol' style='float:right'/></a></div>",
          "image": "img/countryside.jpg"
      },
      {
          "id": "gronskar"  ,
          "title": "<h2>Grönskär</h2>",
          "content": "<p>Skoboraden står det i husförhörsboken år 1814, men namnet är överstruket och ersatt med Grönskär. I mantalslängden dyker namnet upp 1808 och en familj tycks vara skriven där. Men namnet återkommer aldrig, kanske var det ingen som flyttade dit – mantalsregistret upprättas ju för det kommande året. Eller kanske avser man då ett annat skär i ögruppen? Men 1814 har Jan Petter Nyström flyttat ut från Nämdö till Grönskär. Det är inte så ensligt. Gillinge är redan bebott sen mycket länge, och på Jungfruskär och Hamnskär bor det då också människor.</p><p>Jan Petter Nyström är född på Nämdö 1779 och har varit torpare på några olika ställen på Västerby och däromkring. 1801 gifte han sig med Eva Nilsdotter, f 1775. De får flera barn, men 1809 dör två av dem och hustrun Eva dör 1811. När han flyttar ut till Grönskär är han omgift med Anna Kajsa Larsdotter från Boo, f 1793. Hans dotter Eva Stina, f 1810, är med. 1815 får de sitt första gemensamma barn, Gustav. Fadern Johan Nyström, f 1754, (eller enl. någon uppgift 1748) är också med och modern, Stina Rutqvist, f 1753. Han är från Mellösa och har haft många olika sysslor på Nämdö sedan han kom dit på 1770-talet. Han har varit rättare på Östanvik och senare fiskare och fiskearrendator, men även torpare på olika ställen, och fars och sons vägar har korsats och mötts då och då som nu på Grönskär.</p><p>Jan Petter har en dräng med sig, Jan Tomsson, flykting från Livland, en man i femtioårsåldern. Det noteras att han saknar betyg. (Hans år i skärgårdem blir tragiska: Han är far till Anna Stina Andersdotters utomäktenskapliga son, som fötts året innan och dött. Han återvänder från Grönskär till Nämdö och gifter sig med Anna Stina och får en dotter 1816 som också dör. Därefter blir han torpare på Sunnansund, där han dör 1818 eller 1819. Det sista barnet Jan Erik, f 1818, faller år 1820 ner i en brunn och drunknar. Änkan försvinner därefter också från Nämdö skärgård.) </p><p>Ett par år senare är Anders Östberg, f 1775, dräng på Grönskär. Vidare har man ett tjänsteflicka, Brita Stina Andersdotter. Det blir ett par till innan de ger sig av ifrån Grönskär, men ingen av dem flyttar med bort. En dräng med ett namn man känner igen är Jan Brask, född 1783 i den Västerbygård som när hans far, Anders Brask, bodde där kallades Braskan. </p><p>1818 eller 1819 flyttar alla Nyström till Jungfruskär och där och på Ängskär har de ju bott kvar sedan dess. Barnen har under åren på Grönskär blivit fler. Det är Gustav, f 1813, och Anna Sofia f 1817. Det blir fler sedan, och några av dem dör. Stina Rutqvist dör 1819 vid 71 års ålder.</p><p>Nästa Torpare är Anders Andersson, f 1796 i Västerhaninge. Han har ett långt förflutet i Nämdö skärgård och var redan 1806 tjänstgosse i Stensundet på Uvö. 1812 är han dräng på Mörtö, och han är ju nästan ett barn själv när dottern i huset, Anna Kajsa Larsdotter blir gravid. De gifter sig 1812 och barnet, Anders Gustav, föds ett par månader senare. Anna Kajsa är född i Kajsa Gustavsdotter första korta äktenskap med Lars Olovsson och alltså styvdotter till storbonden Gustav Gustavsson på Mörtö. Han och Kajsa grundade torpet i Sunnansund som sedan drevs av Kajsas bror. Nu är det ledigt och Anders och Anna Kajsa blir torpare där 1812- 1815. De fortsätter till Bråten och kommer så till Grönskär 1819. Där drabbas de senhösten av en mässlingsepidemi som på bara ett par veckor berövar Anna Kajsa, Anders Gustav och Gustava Sofia, f 1816, livet. Och Anders Andersson och yngsta dottern Anna Lena, f 1818, flyttar ut.</p><p>Jan Erik Lindströms far, Erik Andersson, blev torpare på Rågskär 1801 och efter faderns död övergick torpet till Jan Erik, f 1789, och hans hustru Maja Stina Ersdotter, f 1790. 1814 flyttar de till Vånö vid Runmarö där Jan Erik blir båtförare, och återkommer så till Nämdö och Grönskär 1822. Inte heller de har lyckan med sig på Grönskär.</p><p>När de kommer till Grönskär har de bara två barn, Gustav Adolf, f 1813, och Anna Sofia, f 1818. Karl Erik som föddes 1812 har dött 1818 och Gustav Adolfs tvilling, Frans Gabriel, dog 2 månader gammal. Därefter, 1814, fick de en dödfödd pojke. På Grönskär föds så äntligen två barn som får leva, Jan Erik och Maja Lotta, 1821 och 1823.</p><p>Pigan Anna Brita Berglund från Torshälla nära Eskilstuna, f 1805, är kvar i huset efter föregående torpare och stannar en kort period hos dem, därefter har de i ett par år Maja Lena Lind, f 1808, som 1822 går vidare till Skräckmaren. Därefter kommer Anna Maja Ersdotter, f 1805, till dem. Den 9 september 1823, bara en dryg månad efter torparfamiljens yngsta barns födelse drunknar hon tillsammans med husbonden ”vid fiske på havet”.</p><p>Drängen Nils Karlsson, f 1795, har kommit till dem 1822 från Långviksskär. Han stannar kvar. Och någon enstaka piga kommer och går snart igen. Änkan och de fyra barnen och drängen är kvar på Grönskär. 1826 får hon tvillingarna Johanna Josefina och Matilda Kristina, någon far anges inte utan de skrivs in som oäkta. Nästan på dagen ett år senare, den 16 mars 1827, dör både änkan och drängen i nervfeber. Tvillingarna skickas iväg till Utö och försvinner ur Nämdös kyrkoböcker.</p><p>De större barnen kommer till Krokvik, Långviksskär och Jungruskär och tycks få det ganska bra som fosterbarn eftersom alla stannar i sina familjer till vuxen ålder. Det verkar som det redan då var så att man höll ihop ute i skären.</p><p>Det går inte bättre för nästa torparpar. Nils Danielsson är född på Mellangården i Västerby 1799. Hans hustru är Gustava Ulrika Gustavsdotter, f 1798. Hon är dotter till Gustav Gustavsson på Mörtö och redan änka efter Jöran Eckerman, f 1777, som dött 1821 av en böld i lungan. Hon och Nils har varit torpare på Sunnansund några år när de kommer till Grönskär 1827. I mars 1828 dör Nils, och nu är det Gustava Ulrikas tur att sitta ensam kvar med tre barn. Det är Jan Erik (Eckerman), f 1820, och Karl Gustav, f 1823, och Augusta Albertina Vilhelmina, f 1826. Men Gustava Ulrika har bättre förutsättningar att klara sig. Hon har en inflytelserik far och många syskon och vistas en hel del hos dem på Mörtö och 1830 är hon omgift igen med Jan Erik Österberg på Bunsö, f 1805.</p><p>På Grönskär har hon en hel del folk till hjälp. Ett par är tillfälliga i Nämdö skärgård men flertalet är sådana som blir kvar i skärgården eller är födda där. Drängen Gustav Danielsson Ekengren, f 1809, har sin far på Ekholmen där han så småningom tar över efter några år som dräng och torpare på andra öar. Hans blivande hustru är piga på Grönskär. Hon heter Lena Sofia Nilsdotter och är född på Rumarö 1802. Karl Erik Engren från Skräckmaren, f 1816, blev föräldralös 1823 och är nu tjänstgosse på Grönskär och andra ställen. Han drunknar 1833 på Ängsskär.</p><p>Nya i skärgården är Johan Johansson, f 1804, med tillnamnet Modig och ibland också med tillägget Ventil. Man hittar honom under åren på många torp och gårdar och slutligen, 1848, som nybyggare i Sandskär där han ”utan någons tillåtelse bygger en stuga”. men där lyckas han få bo kvar till sin död 1871. På Grönskär är också livländaren Göran Mickelsson, f 1795, dräng 1829. Prästen noterar om honom att han visat sådan längtan att begå nattvard att han fått det trots att hans utantillkunskaper är otillräckliga på grund av svårigheter med svenska språket. Han kommer inom några år att vara gift torpare på Skärvassa och styvfar till hustruns ”oäkta” son, Karl Johan Söderberg, f 1827, som 1857 gifter sig med Charlotta Elmén på Östanvik och genom hustrun blir ägare till Västanvik.</p><p>1831 tar så en ny torparfamilj över. Gustav Wennberg (från början Karlsson och senare Karlsson Wennberg) kom 1815 med sin familj från Ornö. Som många andra började han som dräng på Östanvik innan han och hans hustru blev torpare på Bråten, vilket de varit i över tio år när de flyttar ut i skären. Hustrun heter Brita Stina Göransdotter, f 1876, och barnen Karl Erik, f 1810, Brita Kajsa, f 1812, Anna Maja, f 1814, Jan Gustav, f 1819 och Frans August, f 1822. På Grönskär föds en dotter, Sofia Johanna 1829, som dör efter bara någon vecka. De två äldsta barnen far snart iväg för att tjäna sitt uppehälle och Brita Kajsa återvänder efter några år gravid från Gillinge. Sonen Jan Erik föds på Grönskär 1835 och modern är fortfarande ogift 1838 när familjen lämnar skärgården och far till Ingarö</p><p>Före dess, år 1835, har Anna Maja gift sig med Erik Jansson, f 1800 som 1835 kommit till dem som dräng. De flyttar till Gillinge, och där föds sonen Erik Gustav år 1837.</p><p>Grönskär står tomt 1838-1842. Sedan kommer Johan Rydberg, f 1886, med sin hustru Greta Hinriksdotter, f 1884, och barnen Johan Petter, f 1812, och Anna Greta, f 1814. Johan är född i Ryd, Greta liksom barnen i Föglö på Åland. 1827 kommer de till Aspö, där han blir arrendator. I femton år blir de kvar och man kan ju undra vad som driver familjen att arrendera det magrare skäret efter så många år. Bägge barnen är vuxna sen flera år och ingen kommer att lämna Grönskär under sin livstid.</p><p>Inget husfolk alls utom något enda år från 1844 en mycket ung tjänstgosse, Sven Julius Sjöblom, f 1833. (Han är faderlös och får tjäna tidigt och blir tidigt sjöman. 1857 kommr han att drunkna i Södra Atlantiska Oceanen. Budskapet når Nämdö 1½ år senare.) Först när Greta Hinriksdotter dör år 1851 behöver man en piga i huset. Ulrika Berns, f 1821, stannar hos dem i fyra år, Johanna Charlotta Holm, f 1838, blir cirka 3 år. Fredrika Österlund, f 1840, är först piga i närmare 5 år innan hon och Johan Petter gifter sig år 1862. Samma år dör fadern, Johan Rydberg, och samma år får de dottern Augusta Margareta. 1864 föds Karl Johan Viktor.</p><p>Johan Petter är ju inte längre så ung och vid den här tiden skaffar man för första gången en dräng: Per Gustav Oskar Söderberg, f 1840, är en kort period hos dem innan han far till stan för att bli sjöman, och efter honom kommer Karl August Lindgren, f 1846, som efter några kringflackande år, bland annan från 1866 till sjöss, senare i livet blir kvar i Nämdö skärgård på Sandskär. Kanske är Emelie Charlotta Lindgren, f 1849, som är piga där 1863-64 och sen återigen 1867-1868, hans syster? Bägge kommer från Ingarö.</p><p>1869 dör Johan Rydberg. Fredrika har då tre barn. Karl Johan Viktor har dött 1868 men man har fått två flickor till, Fredrika Amalia 1866 och Johanna Sofia 1869. Och systern Anna Greta är kvar. Vidare har man en gammal trädgårdsmästare Jakob Dahlgren, f 1801, som inhyses. En ny dräng, Johan Andersson från Finland, f 1838, kommer till dem 1868 och ger sig av 1871.</p><p>Från Finland kommer också Karl Gustav Abrahamsson, f 1830. Han kommer dit 1872 och gifter sig med änkan Fredrika Rydberg samma år. Han kallas nu arrendator och de har en sida för sig i husförhörsboken tillsammans med det lilla antal husfolk de sporadiskt har. Också Anna Greta är arrendator på sin del, och det är mig veterligt första och enda gången en kvinna är arrendator på Nämdö under 1800-talet.</p><p>1779 flyttar Fredrikas äldsta dotter Augusta Margareta till Anna Greta innan hon för ett par år tjänar piga på andra skär. Hos Karl Gustav och Fredrika växer familjen. De har nu en son, Karl Fredrik, f 1877, och dottern Maria, f 1880.</p><p>Anna Greta dör 1882. Rydbergs döttrar tar tjänst här och där och återvänder i mellanperioder.</p><p>Inhyses har de nu äkta paret Jakob Vilhelm Nyström, f 1825, och hans hustru sen 1884 Johanna Charlotta Sjöblom (eller Blomqvist – som änka och omgift har efternamnet växlat under åren). Hon är född 1821 och det var hennes son Sven Julius Sjöblom som var tjänstgosse hos Rydbergs när de först flyttade till Grönskär. Nu har de istället tagit till sig ett fosterbarn från Allmänna barnbördshuset, Axel Vilhelm Johansson heter han och är född 1884, ett år gammal när han kommer till dem. Ett par drängar – en i taget – tycks höra till deras hushåll och inte till Abrahamsson/Rydberg.</p><p>1887 flyttar arrendatorsparet med de yngsta barnen till Kymmendö Bunsö, där Karl Gustav Abrahamsson dör 1888. Prästen för vid den här tiden inte så noggranna anteckningar men det verkar som Fredrika då lämnar skärgården. De äldre flickorna är redan i Stockholm.</p><p>Nyström är kvar. Han är båtbyggare. Och fostersonen har de fortfarande. Och där husförhören slutar år 1895 är de oförändrat kvar.</p><p>Ny ägare till Grönskär är från 1890 fiskhandlaren JP Johansson från Stockholm. Han tycks bo där till 1894 men inte som jordbrukare. För 1890 kommer det in en barnrik arrendatorsfamilj som senast har bott i Bohuslän. Det är August Jansson, f 1841, fiskare och Karolina Andersdotter, f 1843. Barnen är Johan Axel, f 1872, Gustav Adolf, f 1874, Karl Konrad, f 1875, Alva Karolina, f 1877, Efrosyne Kristina, f 1879, Matilda Eugenis, f 1881, Gereon Amadeus, f 1883, Henning Timoteus, f 1885. Hela familjen flyttar till Bunsö 1894, och där blir de inte heller långvariga.</p><p>1894 flyttar en liten familj på 3 personer in: Anders Petter Waberg, f 1844, Matilda Kamperin, f 1851, och Adrietta Petronella, f 1883. De arrenderar fortfarande efter 1895 när Grönskär är såld till grosshandlare Hagard.</p>",
          "image": "img/countryside.jpg"
      },
      {
          "id": "gronvik",
          "title": "<h2>Grönvik</h2>",
          "content": "<p>Grönvik var ju på 1700-talet prästboställe, och ett av de äldsta torpen/bostäderna under Östanviks säteri. Det klarade sig oskadat genom rysshärjningarna.</p><p>Det förefaller som om det låg minst två hus där eftersom man i den äldsta bevarade husförhörslängden från 1772 uppger två olika hushåll.</p> <p>Å ena sidan Nils Jonsson (torpare?), f 1721, med hustrun Greta Olofsdotter, f 1727, och barnen Lars, f 1752, Katarina, f 1755 och Eva, f 1761. I deras hushåll även Katarina, f 1702, inhyses gumma som njuter allmosa och hennes dotter Ingeborg Eriksdotter, f 1739, om vilken det står ”rörd av slag” .</p> <p>Sedan står det, väl överstruket: Prästgården Com: Stefan Holmström, f 1737.</p> <p>Han var präst på Nämdö 1772-1774.</p> <p>Nästa präst, Johan Kjellström, f 1740 eller 1733, är först skriven på Prästgården med hustru Anna? f 1746? och piga Anna Eriksdotter, f 1750. Där är han överstruken och man hittar honom 1783 under Östanviks gård. Kapellpredikant 1774-1783.</p> <p>I mantalslängderna är prästen ofta placerad på en av Västerbygårdarna och under några år på 1760- och 1770-talen förefaller det också som han bor på Skräckmarstorpet på Uvö.</p> <p>I husförhörslängderna är 1700-talets två sista decennier mycket röriga. Präst, eller kapellpredikant, under åren 1783-1820 är Petrus Aspling, som under flera år var bosatt på Runmarö, vilket kanske är förklaringen till att han rör till och ändrar uppgifterna i kyrkböckerna så man ofta inte vet vad som gäller. När han återvänt till Nämdö och fått sin prästgård i Krokvik, blir också kyrkböckerna så småningom mindre röriga.</p> <p>I prästgården Grönvik bor vad som verkar vara en torparfamilj: Sven Svensson, f 1735, hans hustru Anna Ersdotter, f 1740, döttrarna Anna Kajsa, f 1764, och Maja, f 1768.</p> <p>Där bor också klockaren Peter Lind, f 1762, och hustrun Maja Stina Jansdott, f 1768.</p> <p>På nästa blad, som avser åren 1775-76 är gumman Katarina och dottern Ingeborg överstrukna. Istället har det tillkommit en Olof, f 1762.</p> <p>Därefter – oklart exakt när, men sannolikt under någon period mellan 1776 och 1783, bor på Grönvik Johan Ersson, f 1712, hans hustru Lena, f 1730, och sonen Karl som är blind, f 1766.</p> <p>Dessutom en kvinna, Madame Maria Helena Ström, f 1732, änka efter två präster, och hennes barn Johan Magelin, f 1768, och och Ulrika Melander, f 1770.</p> <p>1783 är alla dessa personer överstrukna och borta och istället har det tillkommit en familj från Norrbacken. Det är Johan Johansson (Jan Jansson), f 1727, dottern Greta, f 1762, och sönerna Magnus och Fredric, födda 1769 och 1775. Han har haft en stor familj på Norrbacken, men nu är hustrun död, liksom ett par av barnen. De äldsta barnen har flyttat ut för att klara sig själva.</p> <p>De stannar efter vad det verkar mycket kort tid.</p> <p>Efter 1783 eller 1787 - ingen exakt tidpunkt är angiven - bor på Grönvik Nils Nilsson, f 1742, med sin hustru Anna Jansdotter, f 1738, döttrarna Katarina, Greta, Anna, Eva och Ulrika födda mellan 1767 och 1780. Katarina och Greta är borta vid nästa husförhörssida. Greta är tjänstflicka i Bråten. 1792 finner man sista noteringen om deras förhör, sedan har de flyttat, och till Grönvik har kommit en ny familj.</p> <p>Nu heter torparen Mats Olofsson, f 1761, och är gift med Stina Jansdotter, f 1760. Hon är dotter till Jan Jansson från Norrbacken som flyttade in – och ut – före dem. De får på Grönvik tre barn Anna Stina, f 1794, Maja Greta, f 1796, och Karl Erik, f 1798.</p> <p>De har en piga Greta Jansdotter, som inte stannar länge (möjligen dotter till Grönvikstorparen Jan Jansson), en tjänstgosse Wilhelm, f 1779, och en piga Charlotta Fredriksdotter? f 1779</p> <p>De är alla borta 1801. Torpare är nu Sven Jansson, f 1776. Gift med Greta Nilsdotter, f 1769. Troligen den Greta som fanns på Grönvik 1787, en av Nils Nilssons fem döttrar. De får en dotter Greta Stina 1807 och har en piga Greta Andersdotter, f 1776. År 1803 heter pigan Maja Andersdotter och är född 1776. Kanske är det samma person ändå? Därefter har de i tur och ordning en Brita Kajsa Ersdotter, f 1784, och en Anna Maja Ersdotter, f 1779.</p> <p>Drängen Jan E Jansson, född på Nämdö 1780 har de kvar i minst sju år från 1803. Ny dräng blir Per Jonsson (Jansson?) från Värmland. Från 1808 till 1812 har de ytterligare 6 pigor, en av den heter Maria Kristina Landgren och är född 1783. De stannar oftast i ett par år.</p> <p>Där bor också 1808-1816 avskedade soldaten Magnus Hansson, f 1761.</p> <p>Till nästa period, 1812, har Sven Jansson bytt namn och heter nu Sven Svanström. 1814 flyttar familjen till Östanvik där han blir rättare. 1818 dyker de upp på Sunnansund. 1819 är de tillbaks igen på Grönvik och stannar kvar till 1827.</p> <p>Under Svanströms bortavaro 1815-1817 har torpet en annan mycket ung torpare, Erik Fogelberg, f 1794. Han kommer dit från Ingarö med sin hustru Anna Maria Jakobsdotter och den lille sonen Erik Gustav, f 1815.</p> <p>Fogelberg liksom Svanström har i regel en eller två pigor och en dräng till hjälp ett eller två år i taget. En äldre man, Anders Lundkvist, f 1761, är inhyst på torpet. Avskedade soldaten Magnus Hansson flyttar ut under perioden.</p> <p>År 1818 fyller Per Andersson från Spånga, f 1770, ut tomrummet. Han är gift med Maja Stina Landgren som nyligen var piga på torpet och de har en son Karl, f 1807. Maja Stina blir för övrigt senare änka och vi hittar henne som inhyses änka och piga i Bråten 1820 och 1821 och därefter i Mellangården.</p> <p>Kyrkovaktmästaren Lars Hell finns noterad där 1819, men han slutar sina dagar på Ängskär 1824.</p> <p>Under Svanströms andra period på Grönvik är några av tjänstefolket lite intressanta, eftersom man träffar på dem flera gånger på olika ställen på Nämdö. Till exempel Brita Kajsa Nilsdotter, f 1781. Hon är på Grönvik 1819-20. Sedan gifter hon sig med en dräng på Östanvik, Johan Andersson, blir änka efter kort tid och har sedan en lång bana på torpen, som piga och änka, och inhyses till hon slutligen dör 1837.</p> <p>Nämdöflickan Anna Lovisa, f 1798, är dotter till torparen Jan Jansson i Norrbacken. Hon stannar på Grönvik 1821-22 och man återfinner henne sedan på flera olika torp.</p> <p>1827 följer Svanströms efter dottern till Mörtö. Hon har gift sig 1825 med Jan Erik Sjögren, en av Mörtöbondens söner, men de flyttar vidare efter ett par år och man hittar dem som backstusittare på Stensundet innan de flyttar till dottern Greta igen. Den här gången till Rågskär. Där blir kvar de till sin död 1836 respektive 1842.</p> <p>Svanströms sista piga på Grönvik heter Maja Greta Lindgren och är född 1804 på Ornö. Hon följer med Svanströms till Mörtö där Jan Petter Sjögren, sonen på Ängsholmen, f 1802, då är dräng. De gifter sig 1827 och flyttar till faderstorpet och blir därefter torpare i Mellangården på Västerby.</p> <p>1818 dog Jan Erik Engren i Skräckmarstorpet och Svanströms tog till sig sonen Karl Erik, f 1816, som fosterson. Han följer med dem till Mörtö, där prästen anmärker att han är småväxt, men sedan är han stor nog att gå ut som tjänstgosse. Det blir Ekholmen och Skärvassa innan han drunknar 1833 på Ängskär. ”Föga arbetsför” har prästen antecknat vid sista husförhöret.</p> <p>Boende på torpet är också sockenskräddaren Nils Lindgren, f 1792, och gifte sockenskräddargesällen Johan Dahlin, född samma år. Den senare flyttar med Svanströms till Mörtö 1826.</p> <p>När Svanströms flyttat ut står Grönvik tomt i tre år. Åtminstone har inte prästen noterat någon som boende där, först 1830 kommer ett par från Estland: Anders Jakobsson, f 1793, med hustru. Han dör redan 1831 och hon reser till Stockholm.</p> <p>Drängarna från Estland ger sig iväg och det gör också inhyste drängen Göran Mickelsson, f 1795, och hans följeslagare pigan Greta Jansdotter, f 1800, och hennes oä son Karl Johan, f 1827. (De får sitt eget torp på Bråten 1834 och de gifter sig 1839. Sonen Karl Johan tar sig namnet Söderberg och gifter sig 1857 med Charlotta Elmén på Östanvik.)</p> <p>Nu är det klockaren Nils Melander, f 1887, som flyttar in med sin stora familj från Mellangården i Västerby och de blir kvar länge. Tillsammans med sin hustru Katarina Ersdotter, f 1789, har han sex barn: Karl August, f 1816, Nils Ludvig, f 1819, (han dör av bröstfeber 1834), Frans Vilhelm, f 1822, Fredrika Vilhelmina, f 1824, Sven Julius, f 1827 (det första av barnen som är fött på Nämdö) och Karolina Josefina, f 1831.</p> <p>Melanders har i början oftast en dräng och en piga. Ibland ingen alls. Husets barn är ju stora eller halvstora och ingen flyttar ut förrän 1839 när Karl August blir dräng i Gillinge. Piga i Grönvik är från första året och till 1837 torpardottern från Skärvassa, Anna Charlotta Sundström, f 1818. Hon och Karl August möts igen på Ekholmen och gifter sig 1842. Efter ett par år på Dalarö flyttar de 1845 tillbaks till Grönvik med sin lilla dotter Charlotta Vilhelmina, f 1843. Som piga har de Anna Charlottas syster Johanna Rosalia Sundström, f 1822.</p> <p>Bröderna har under de sista åren flyttat ut, och omsättningen av pigor och drängar är nu ganska stor som det oftast är vid den tiden i skärgårdstorpen. Antalet krymper något första åren när Karl August och Charlotta tar över som torpare ganska snart efter återkomsten.</p> <p>1848 får de en son, Frans August. Sedan en dotter, Selma, 1851 och Karl Bernhard, f 1855 som dör året därpå.</p> <p>Sven Julius Melander flyttar ut 1849 och gifter sig 1850 med Johanna Rosalia Sundström. De slår sig ner först i Östanvik, sedan i Västerby, där han kallas arbetskarl fast han liksom en torpare ensam har ansvar för gården.</p> <p>Bland tjänstefolket lägger man märke till Augusta Albertina Wahrnberg, f 1835, från Långvik. Hon är en av dessa faderlösa som skickas runt som fosterdotter eller tjänsteflicka mellan torpen. Från Långvik kommer också hennes ”halvsyster” Karolina Nyberg, f 1840, som blir piga på Grönvik men nyss varit tjänsteflicka på Västerby.</p> <p>När Karl August blir torpare kallas Nils Melander bara klockare. Han dör 1855. Katarina Melander bor kvar så länge sonen Karl August lever, men 1866 dör han och hon flyttar runt till söner och döttrar på Skärvassa, Mörtö och Ängsholmen. Hon dör 1881.</p> <p><em>Vid Laga skifte 1862 finns på Grönvik:</em></p> <p><em>Torpstuga av timmer under bräder under tegeltak inrett till 2ne rum och kök samt förstuga i gott stånd - 100</em></p> <p><em>Ett fähus med foderlada i dugligt stånd, värd - 30</em></p> <p><em>En loge med ett golv och foderlada under halmtak i gott stånd - värderad till - 80</em></p> <p><em>En sjöbod av timmer under brädtak gammal och i sämre skick - 5</em></p> <p><em>Ett svinhus värderas till - 3</em></p> <p><em>Ett avträdeshus - 1</em></p> <p><em>En källare lika med No 40 (=29 en mindre källare av sten med överbyggnad av timmer och torv- och tegeltak 15</em></p><p>Ännu en Melander tar över torpets skötsel. Det är Karl Augusts dotter Charlotta Vilhelmina, som flyttat hem år 1863 efter en tid på andra torp. 1867 gifter hon sig med drängen på torpet Johan Erik Jansson, f 1843. Första barnet dör vid födseln, men 1869 får de sonen Ernst Fredrik och 1872 dottern Selma Olivia Vilhelmina.</p> <p>1872 blir Grönvik lärarboställe och då hittar man de tidigare Grönviksborna på Orrö i ett hushåll skilt från torparfamiljen Malmstedts. Charlotta Vilhelmina dör redan 1873. Hennes man kallas bakstugusittare. Modern bor också där. Hon dör 1876. Brodern, Frans August, här kallad Frans Ludvig, bor också där och är dräng. Han flyttar till Stockholm 1878.</p> <p>Och Grönvik blir alltså skolmästarboställe 1872. Skolläraren Klas Goffin kommer från Forsmark till Nämdö den 13/11 1872. Huset, som ju också blir skolhus, är då nybyggt. Och det är i det huset nu hembygdsmuseet ligger. Märkligt nog står Goffin som ägare till ett hus i Grönvik. Det framgår av köpeavtalet med Karl Magnus Isberg som 1886 köper Grönvik av Frans Ludwig Westerberg i Västeräng. Så här står det:</p> <p><em>”Jag, Clas Goffin, försäljer härmed till Filosofie doktor, herr Karl Magnus Isberg mina å lägenheten Grönvik under Västerängen i Nämdö Socken af Stockholms län belägna hus, nämligen ett boningshus med fyra rum och kök jemte skafferi och handkammare, en mindre oinredd stuga afsedd att blifva ett rum och kök ett afträdeshus och en vid stranden befintlig sjöbod och den till lägenheten enligt aftal med jordegaren herr Frans Westerberg åt mig försålda jorden på i öfrigt följande villkor mot en köpeskilling stor ett tusen kronor.”</em></p> <p>(Lantmäteriets historiska kartor, avsöndring 29 i Nämdö socken.)</p> <p>Beskrivningen stämmer väl överens med det nybyggda skolhuset, vilket verkar väldigt konstigt att det skulle vara. Sannolikt lät han istället när han slutat som lärare bygga ett hus som fortfarande finns kvar på andra sidan vägen, där man kunnat påvisa spår av den handelsbod han några år senare drev.</p> <p>Under några år har han en hyresgäst, änkan Johanna Fredrika Dahlgren, f 1828 i Norrköping. Hon flyttar ut 1879.</p> <p>År 1877 kommer hans syster dit – och hushållar får man förmoda. Hon heter Anna Maria Goffin och kallas syster och jungfru.</p> <p>Nämdö skärgård har ju delats upp mellan fyra syskon Elmén helt nyligen och Västerby tillföll bland en hel del annat Sofia Kristina Elisabet Westerberg, f Elmén. Hennes enda dotter heter Selma Matilda Sofia och är född 1862. Hon är alltså bara 19 år 1881 när hon gifter sig med Klas Goffin och tre månader senare får sitt första barn på Grönvik, Klas Axel August, f 1882. Där föds också den andra sonen, Karl Henrik Gunnar Anders, f 1884. De får med tiden flera barn och man noterar speciellt Elsa Maria Elisabet Goffin, f 1888, som man kan se på ”Funke-bilderna” som Lars Åke Larsson har lagt ut på Internet.</p> <p>Anna Maria Goffin flyttar därifrån 1884. Samma år flyttar seminaristen Anton Ferdinand Holm, f 1856, därifrån. Han har bott hos dem sedan 1882. En gissning är att Klas Goffin nu fått så mycket annat att beställa sedan han gift in sig i familjen Elméns affärer att han behöver avlastning i lärarsysslan. Det är heller inte uteslutet att man ogillade att han gjort den så mycket yngre Selma gravid långt innan äktenskapet. Gissningar bara.</p> <p>Redan i husförhörslängden 1880-1885 står han även som handlande. Det blir flera titlar med åren: organist, fjärdingsman, lägenhetsägare.</p> <p>1886 flyttar de till det mycket ståtligare Västerby, där Selmas far dött samma år.</p> <p>1886 står det noga angivet att lägenheten Grönvik ”eges af Doktor Komminister Karl Isberg, Stockholm”. Och om Goffin ”egen lägenhet i Grönvik”.</p> <p>På Västerby drar Sofia Westerberg på sig mer skulder än hon klarar av och 1896 tvingas hon sälja till Johan Viktor Sjögren. Hon och familjen Goffin flyttar då till Skräckmaren på Uvö som är det enda hon behållit. Torpet som på hennes begäran döps om till Sofiehill har då veterligt stått obebott sedan 1860. Sofia hinner bara bo där ett par år innan hon dör . Sedan dör Clas Goffin 1901 och 1904 flyttar änkan med sina barn till Stockholm och säljer.</p> <p>Till huset flyttar en ny skollärarfamilj 1884, redan innan Goffins har flyttar därifrån.</p> <p>Johan Alfred Hermansson, f 1859, kommer närmast från Linköping år 1884. Han har tagit sin folkskollärarexamen 1883 och tillträder tjänsten i Nämdö 1884. Han har hustru, Hulda Charlotta Larsson, f 1858, och en mycket liten son, Johan Herman Napoleon, f 1884. 1885 får de en dotter Ester Maria.</p> <p>Och 1894 flyttar de från Nämdö och där tar husförhörslängderna slut.</p> ",
          "image": "img/countryside.jpg"
      },
      {
          "id": "hamnskar",
          "title": "<h2>Hamnskär</h2>",
          "content": "<p>Hamnskär står upptagen i kyrkböckerna första gången 1802-1807. Först kallas den Småskären, men får redan under samma period sitt nuvarande namn, Hamnskär. Även i mantalslängderna kallas den först Småskären, 1803, och byter 1805 namn till Hamnskär.</p><p>Först på Hamnskär är Jonas (Jöns) Söderling, f 1740, hans hustru Anna Jansdotter, f 1745, och barnen Anna Kajsa, f 1778, och Jan Erik, f 1780. Familjen kommer från Gotland, enl. kyrkböckerna från ”Sånga” på Östra Gotland. Sannolikt avses det samhälle som nu kallas Stånga. 1792 till 1794 bor de på Gillinge. Därefter, 1798 till 1802, återfinns de på en icke angiven ort, i boken placerad just efter Mörtö och där kallas de inhysemännen. För samma period anger mantalsförteckningen dem som boende på något knappt läsbart men som ser ut ungefär som ”Caban” vid Mörtö. Hamnskär placeras senare i anslutning till Västanvik, 1:a roten, och därefter Långviksskärs rote.</p> <p>Hamnskär är inte ett torp utan brukas av bönder som tar över skötseln från far till son. Jonas Söderling är ju över 50 när de slår sig ner på Hamnskär så 1812 står sonen Jan Erik Söderling överst på sidan som bonde. Han gifte sig 1805 med Ulrika Nilsdotter från Långviksskär, f 1780. (Möjligen har deras hus brunnit ner nyligen.) Det föds en dotter i äktenskapet 1810, Anna Greta Söderling.</p> <p>1817 dör Ulrika och 1821 gifter Jan Erik om sig med Hedvig Jansdotter, f 1798 på Åland, som kommit till gården som piga ett par år tidigare. De får en dotter, Johanna, f 1822, och sönerna Johan (Jan) Söderling, f 1824, och Karl Ludvig, f 1828.</p> <p>Anna Jansdotter dör 1821, Jonas Söderling lever kvar till 1830 i ett hushåll för sig. Likaså Jan Eriks äldre syster Anna Kajsa, kallad piga och syster, redan 1835 anmärks det att hon är sjuklig men hon lever vidare ända till 1861.</p> <p>På gården finns på 1820-talet en hel del pigor och drängar, senare blir de ovanligt få, jag vet inte varför. Jan Erik står som kyrkvärd 1830 – då är man en respekterad man. Halvsystern, Anna Greta Söderling som flyttat hemifrån och gift sig tidigt med Karl Wilhelm Wahrnberg, har blivit änka på Långvik 1846 och när hon gifter om sig med torpets arbetskarl, Karl Gustav Nyberg, som blivit änkling samtidigt, placeras hennes tre äldsta barn ut på olika ställen. Karl Teodor Wahrnberg, f 1838, blir fosterson på Hamnskär.</p> <p>1850 står fortfarande Jan Erik överst på sidan. Han är då 70 år. Sonen Karl Ludvig är fortfarande ogift. Johan Erik gifter sig 1853 med Augusta Charlotta Dahlgren från Villinge, f 1833. 1855 har han blivit klockare, första barnet, en son har dött för dem, men de får två flickor, Sofia Charlotta och Hedvig Maria, födda 1857 och 1860. 1854 dör Johan Erik och året därpå även hans änka. Yngsta dotter, Hedvig, får flytta till Jungfruskär.</p> <p>Karl Teodor, som nu är sjöman, gifter sig ung med Mörtödottern Sofia Josefina Gustavsdotter som kortvarigt vistats på Skräckmarstorpet på Uvö, där brodern likaså kortvarigt tagit över som torpare. Hans bror, Karl Gustav, som varit utackorderad på annat håll är åren 1861-1864 först tjänstgosse på Hamnskär, därpå antecknas: far på ångbåt. Vid samma tid finns på Hamnskär också en föräldralös tjänstflicka, Maria Christina Modig, f 1846. När hon lämnar Hamnskär 1865 har hon fått ett s.k. oäkta barn. Fadern anges inte, men det finns många drängar på gården vid den tiden.</p> <p>1862 gifter sig den yngre brodern Karl Ludvig med Johanna Emelie Nyberg, dotter till Karl Gustav Nyberg (hans faster Anna Gretas andre man). Nu är han arrendator och fadern står som ägare. De får en son som dör och därefter, 1864, dottern Augusta Berhardina. Med tiden blir det fem barn till: Karl August Ferdinand 1866, Frans Ludvig Ernfrid 1870, Frida Emilia Teresia 1875, Maria Amalia 1878, och Emma Ulrika Eugenia 1883.</p> <p>Otto Jansson, f 1840, skräddare från Finland, är på Hamnskär något år i slutet av 60-talet innan han gifter sig med dottern på Ekholmen och flyttar därifrån.</p> <p>Gamle Jan Erik dör 1873, 93 år gammal. Hedvig, som ju är 18 år yngre än han står nu som ägare, och Karl Ludvig är som förut arrendator. De klarar sig nu med en dräng och en piga, ofta mindre ändå. Hedvig dör 1883 och året därpå dör Karl Ludvig och Johanna blir ensam kvar med den stora barnaskaran. Hon gifter som sig 1887 med Karl Vilhelm Söderholm, f 1847, som nu kallas brukare. Ägare är inte Johanna utan Karl Ludvigs arvingar. De stora barnen flyttar ut vartefter, yngsta flickan Emma dör 1887 och Frida Emilia Teresia 1891.</p><p>När husförhören upphör har de bara Maria Amalia kvar hemma. Frans Ludvig och Karl August är bägge sjömän och vistas hemma ibland.</p> <p>1886-1888 har de en inhyses arbetskarl (inte dräng) till hjälp: Karl Anton Jansson, f 1858. Han blir den sista städslade på Hamnskär under Husförhörens tid.</p>",
          "image": "img/countryside.jpg"
      },
      {
          "id": "hogholmen",
          "title": "<h2>Högholmen</h2>",
          "content": "<p>Högholmen är ett vanligt namn på en ö. I Nämdö skärgård finns det minst två. Den ena ligger nära Aspö och Ladholmen och har inte varit bebodd förrän sommarfolket tog skärgården i besittning. Den andra hör närmast till Ekholmen och ligger alldeles väster om Ängskär. Där bodde en familj i 25 år och man kan väl gissa att fisket var viktigare för försörjningen än odling och boskap. </p><p>Han som arrenderade hette Mats Åkerlund och var född 1793 i en trakt som här kallas Borgo, gissningsvis är det fråga om Borgå i Finland. Han är alltså trettiotre år när han flyttar ut som nybyggare på en enslig ö. </p><p>Mats kom till Nämdö skärgård 1819 från Djurö och blev dräng i Rörstrand. Torpardottern där heter Kajsa Maja och är född 1797. De gifter sig 1821. 1825 tar de tjänst i Krokvik och året därpå flyttar de alltså till Högholmen, där de blir kvar till 1850. </p><p>De får flera barn men de flesta dör som mycket små. Första dottern, Anna Lovisa, är född 1824 på Rörstrand, hon kommer så småningom att tjäna piga på flera ställen – Skräckmaren, Ångsskär, Mörtö – innan hon 1848 försvinner till Värmdö. Hennes två år yngre bror Karl August Åkerlund blir som vuxen, år 1848, dräng på Långviksskär. Matilda Johanna, f 1829, dör 20 år gammal – i slag. Det är något som drabbar nästan alla som dör på Högholmen, ovisst om det beror på en fantasilöshet hos den som ställde diagnosen eller om släkten har en svaghet i generna. Tvillingpojkarna Jan Erik och Anders Gustav, föda 1832, dör bägge inom några månader, den ene av slag, den andre av bröstfeber. Katharina Justina Josefina, f 1838, dör vid två månaders ålder av slag. </p><p>Man har ett litet antal pigor och drängar. De man stöter på på flera ställen är Anna Brita Lindström, f 1794 i Botkyrka, som tjänar piga på många olika ställen, för det mesta tillsammans med sin ”oäkta” dotter Augusta Ulrika, f 1824. Den sista uppgiften om dem hittar man på Östanvik 1838, sannolikt beger de sig till fastlandet efter det. Jan Gustav Frölund, f 1816, är dräng på flera ställen, ofta ute i skären. Till sist kommer han till Brunskär, där han gifter sig med änkan Maja Greta Lindgren, f 1804, och blir arrendator. </p><p>De allra sista åren finns det inga tjänstefolk alls på Högholmen. De äldsta barnen har då lämnat ön och det verkar nästan som den sista kvarvarande dotterns död 1849 får föräldrarna att ge upp. 1850 flyttar de till Långviksskär, Mats kallas då bara fiskare. Han dör 1857 i vattusot och ett par månader senare dör också hon i samma sjukdom. </p><p>Ingen har därefter sin försörning på Högholmen.</p>",
          "image": "img/countryside.jpg"
      },

      {
          "id": "jungfruskar",
          "title": "<h2>Jungfruskär</h2>",
          "content": "<p>Jungfruskär är väl dokumenterad av släkten Nyström som fortfarande bor kvar därute och av Karin Lindberg som skrivit boken Skoboraden i samarbete med dem. Så här följer bara en kort sammanställning.</p><p><strong>1802-1807</strong></p><p>Norrbacken överstruket, ändrat till Jungfruskär. Men familjen bodde åren före på Norrbacken. Tydligen de första nybyggarna på Jungfruskär.</p><p>T Jan Jansson f 1770 Nämdö</p><p>H Anna Stina Nilsdotter f 1772 Ornö</p><p>S Gustav 1793 Nämdö</p><p>D Anna Lovisa 1798 Nämdö</p><p>S Jan Erik 1703 Nämdö</p><p><strong>1808-1812</strong></p><p>T Jan Jansson 1770</p><p>H Anna Stina Nilsdotter 1772 överstr.</p><p>S Gustav 1793</p><p>D Anna Lovisa 1798</p><p>S Jan Erik 1703</p><p>dräng och änka</p><p><strong>1812-1816</strong></p><p>T Jan Jansson 1770</p><p>H Anna Stina Nilsdotter 1772 fr Värmdö död, överstr ingen nattv under perioden</p><p>S Gustav 1793 17930718</p><p>D Anna Lovisa 17980815 – tjänar i Långviksskär</p><p>S Jan Erik 1803?? 18041127</p><p>piga, tjänstgosse, tjänstflicka</p><p><strong>1817-20</strong></p><p>T Jan Jansson deltar i husförhör 1817 och 1818</p><p>Ingen hustru med 3 barn och födelsedatum</p><p>Jan Petter med familj deltar 1819 och 1820</p><p>T Jan Petter Nyström f 1779 Nämdö 26/8 17790826</p><p>H Anna Kajsa Larsdotter f 1793 Bo infl 1809 fr Bo</p><p>D Eva Stina f 1810 Nämdö 18101108 18001125</p><p>S Gustav f 1815 18150322 18150428</p><p>D Anna Sophia 18170504</p><p>S Karl Petter 1820 0208??</p><p>Fader Johan kvar, hustru Stina död</p><p>piga</p><p><strong>1820-25 </strong></p><p>Jan Petter med familj deltar hela perioden</p><p>T Jan Petter Nyström f 1779 Nämdö 26/8 17790826 17790426??</p><p>H Anna Cajsa Larsdotter f 1793 Bo infl 1809 fr Bo</p><p>D Eva Stina f 1810 Nämdö 18101108 18101125 </p><p>S Gustav f 1815 18150322 18150428 18150422</p><p>D Ana Sophia 18170504</p><p>3 barn f. 1820-23 döda 1820-24?</p><p>ca 8 pigor och drängar vid olka tider</p><p>Fader Johan dör 1821</p><p><strong>1826-29</strong></p><p>Jan Petter med familj deltar hela perioden</p><p>T Jan Petter Nyström f 1779 Nämdö 26/8 17790826 </p><p>H Anna Kajsa Larsdotter f 1793 Bo infl 1809 fr Bo</p><p>D Eva Stina f 1810 Nämdö 18101108 18101125</p><p>S Gustav f 1815 18150322 18150422 18150222???</p><p>D Anna Sophia 18170504</p><p>S Jakob Vilhelm 18250411</p><p>2?? Augusta Josefina 18280806</p><p>Drängar, pigor</p><p>Fosterdotter Maja Lotta Lindström 18230408 ? från Grönskär 28/3 1827 (konf. 1839)</p><p><strong>1830-34</strong></p><p>Jan Petter med familj kvar</p><p>Dottern Eva Stina Nyström 18100408 gifter sig med drängen</p><p>Jan Petter Öhman f 18020404 från Djurö.</p><p>D Anna Kristina f 18310715</p><p>De flyttar 1832, möjl. till Lövvreten. 1836 är de i Stensundet, flyttar till Dalarö 1837</p><p><strong>1836-40</strong></p><p>Arrendator Jan (Johan) Petter Nyström</p><p>H ca 3 barn . Gustav flyttar till Långviksskär och gifter sig med Gustava Aspling, går där som dräng, sedan till Ingarö</p><p>1 barn har tillkommit, ett nyfött dör.</p><p>Fosterdottern Maja Lotta Lindström bor kvar</p><p><strong>1840-45</strong></p><p>Jan Petter dör 22/5 45 ?</p><p>H och</p><p>S Jacob Vilhelm 18250411</p><p>och dotter f 1836 kvar och fosterdottern</p><p>Gustav bor eventuellt där</p><p>Och dotter Anna Sofia 118170504 bor där med make</p><p>Daniel Sjögren 18070510</p><p>och son Carl Ludvig 411228. De flyttar 1844 till Ekholmen</p><p><strong>1846-50</strong></p><p>Arrendator Gustav Nyström 18150322 gifter sig 1846</p><p>H Helena Kristina Ekman från Dalarö 18161122</p><p>S Gustav Ernfrid f 18471110</p><p>Jakob Vilhelm Nyström går som dräng hela perioden.</p><p>Flera pigor och drängar</p><p><strong>1850-55</strong></p><p>Arrendator Gustav Nyström </p><p>H Helena Kristina Ekman 161122</p><p>S Gustaf Ernfrid f 471110</p><p>Jakob Wilhelm Nyström går som dräng hela perioden.</p><p>Flera pigor och drängar</p><p><strong>1855-60</strong></p><p>Arrendator Gustav Nyström gifter sig 1846</p><p>H Helena Kristina Ekman från Dalarö 161122</p><p>S Gustav Ernfrid f 471110</p><p>Brodern Jakob Nyström flyttar ??nog inte! utan byter nog bara bostad 57 när han gifter sig m</p><p>Beata Josefina Vilhelmina Schierbeck, 18220327 född i Stockholm</p><p>S Johan Jakob Viktor 18581223</p><p>Systern Katarina Dorotea Nyström 18360224 flyttar in 1858, gifter sig 21/11 58 m</p><p>Frans Edvard Österberg f Nämdö 18341023</p><p>D Ulrika Augusta Sofia 18600126</p><p>Där bor också änkan Anna Cajsa Larsdotter Nyström med</p><p>D Catharina Eleonora Nyström 18320226 från 1856 innan hon gifter sig 58.</p><p> </p><p><em><em>Vid Laga skifte 1862 finns på Jungfruskär :</em></em></p><p><em><em>Torpstugubyggnaden av timmer under brädtak bristfällig - värd - 25</em></em></p><p><em><em>En källare av sten med överbyggnad av timmer under torvtak, upptages lika med N:o 36 - 20</em></em></p><p><em><em>Ett gammalt och bristfälligt fähus med foderlada - 10</em></em></p><p><em><em>En sämre sjöbod - 0,50</em></em></p><p><em><em>En bättre d:o med sjöbrygga - 15</em></em></p><p><strong><em><strong><em>70.50</em></strong></em></strong></p><p><strong>1860-65</strong></p><p>Arrendator Gustav Nyström </p><p>H Helena Kristina Ekman från Dalarö 161122</p><p>S GustavErnfrid f 471110</p><p>Hedvig Maria Söderling 18600808 vars föräldrar bägge dött på Hamnskär</p><p>pigor och drängar</p><p>Syster Catharina Dorotea med make Frans Edvard, dotter och en ny son flyttar till Dalarö 63</p><p>Modern Katarina Eleonora är kvar</p><p>Brodern Jakob med Hustru Beata Josefina bor kvar med sonen</p><p>Piga, dräng</p><p><strong>1865-70</strong></p><p>Arrendator Gustaf Nyström </p><p>H Helena Kristina Ekman från Dalarö 161122</p><p>S Gustav Ernfrid f 471110</p><p>Hedvig Maria Söderling 18600808 vars föräldrar bägge dött på Hamnskär</p><p>Modern Anna Kajsa lever och bor kvar.</p><p>Jakob Vilhelm kallas nu också Arrendator och bor kvar med fru o barn</p><p>Pigor, drängar och Johan Gustav Öman f 36 som varit fosterson på Långviksskär</p><p><strong>1870-75</strong></p><p>Arrendator Gustav Nyström </p><p>H Helena Kristina Ekman från Dalarö 18161122</p><p>S Gustav Ernfrid f 18471110</p><p>Hedvig Maria Söderling 18600808 vars föräldrar bägge dött på Hamnskär</p><p>Pigor, drängar och Johan Gustav Öman f 36 som varit fosterson på Långviksskär</p><p>Modern Anna Kajsa lever och bor kvar.</p><p>Jacob Vilhelm kallas nu också Arrendator och bor kvar med fru o barn</p><p><strong>1875-80</strong></p><p>Gustav Nyström 18150322 dör 18770322</p><p>H Helena Kristina Ekman från Dalarö 18161122</p><p>S Gustav Ernfrid f 18471110</p><p>Ernfrid Alexander, hans oä son, 18730608 flyttar in 1876</p><p>Hedvig Maria Söderling 18600808 vars föräldrar bägge dött på Hamnskär fl Sthlm Maria 77</p><p>Pigor, drängar. Johan Gustav Öman f 36 dör 78</p><p>Arrendator Jakob Wilhelm Nyström 18250411 flyttar till Grönskär som inhyses</p><p>H Ingrid Charlotta Sjöblom, gifta 1879 eller 1884</p><p>S Johan Jakob Viktor 18580223 exercerar första året. Gifter sig och är arbetare på Ängskär 1881-</p><p>Änkan Anna Kajsa Nyström f.1793 dör 1880.</p><p>1885-1890</p><p>Arrendator änkan Helena Christina Ekman från Dalarö 18161122</p><p>S Gustav Ernfrid f 18471110 står som båtbyggare</p><p>Ernfrid Alexander, hans oä son, 18730608</p><p>1887 Sofia Westerberg säljer till arrendatorn Ernfrid Nyström. (Hist kart Avs 32)</p><p><strong>1890-95</strong></p><p>Eg Gustav Ernfrid f 18471110 står som båtbyggare</p><p>Ernfrid Alexander, hans oä son, 18730608</p><p>förre eg änkan Helena Christina f Ekman från Dalarö 18161122</p><p>Piga Hilda Maria Dahlgren 18590607 på Nämdö</p><p>oä son Gustav Isidor 18880613 på Kungsholmen</p><p>oä son August Fredrik 18930804 på Nämdö av modern erkänd?? av G E Nyström erkänd??</p>",
          "image": "img/countryside.jpg"
      },

      {
          "id": "krokvik",
          "title": "<h2>Krokvik och övriga prästboställen</h2>",
          "content": "<p>I Krokvik tycks det ha bott folk redan långt innan det blev prästboställe. I mantalslängderna dyker Krokvik (Krovik) upp ett par gånger på 1650-talet med en Mats som boende där. Och om man får tro Alfred Jansson, som i sin tur citerar K.A. Hagström, skänkte ”gamla mor Brita i Krokvik” en silverljusstake till Nämdö gamla kyrka någon gång före 1719, året för rysshärjningarna. Kanske var det på 1600-talet? För sedan försvinner Krokvik igen och varken mantalslängder eller kyrkböcker uppger några bosatta på Krokvik före slutet av 1700-talet. Och då ger de mycket olika uppgifter om vilka som först bodde där och när de gjorde det.</p><p>Prästerna har tidigare bott lite varstans på Östanviks, Västanviks och Västerbys ägor – namngivna ställen är Grönvik, Paradiset och Bråten. Även Solbaset på Uvö, men bara i mantalslängden, inte i kyrkböckerna, som delvis finns bevarade från den aktuella tiden. (På Solbaset skulle tre olika präster ha bott av och till ett par år i taget från 1767-1783.)</p><p>1783 års husförhör tar upp både Prästgården (där prästen Holmström är upptagen och grundligt överstruken) och Gamla Prästgården, där klockaren Petter Lind finns. Även Aspling står med där men väl överstruken. Petter Lind hittar man senare, år 1791 i Klockargården – antagligen samma ställe med annat namn. Där bor också gamla fröken Blix, som 1799 mycket riktigt bor i Gamla Prästgården. 1808 får vi kanske sista pusselbiten när stället kallas både Gamla Prästgården och Paradiset. Det kan alltså vara så enkelt som att Prästgården låg på densamma plats nära kyrkan – kallad Paradiset – där också 1900-talets prästgård har legat till helt nyligen. Och i och med att man började bygga nya Prästgården i Norrtorp/Krokvik blev den i Paradiset Gamla Prästgården.</p><p>Men mantalslängderna tar upp Norrtorp redan från år 1785 och där uppges klockaren Petter Lind bo under flera år och ett år skrivs också Aspling där. Någon gång placerar man också fröken Blix på Norrtorp. Och då kan man vara säker på att något har blivit alldeles fel! Det troligaste är nog att förhållandena uppfattade som lite röriga också på den tiden och att gårdarnas namn blandades ihop och förväxlades.</p><p>Petrus eller Per Aspling, f 1749, var präst på Nämdö 1783-1820. Efter ett par år på Nämdö flyttades han genom en kyrklig omorganisation till Runmarö, där han bodde och predikade på Vånö herrgård. Det var meningen att han skulle växla till Nämdö varannan vecka, men så blev det inte. Efter ett decennium är han tillbaka på Nämdö och flyttar in på den nya prästgården i Krokvik på Nämdös västra sida. Det sägs att Blix inte ville ha honom för nära inpå sig och därför placerade prästgården där.</p><p>Han är gift, hans hustru heter Brita Hagberg, f 1754. De får två söner, Karl Fredrik, f 1789, och Per Gustav, f 1792. Karl Fredrik förefaller ha dött i 12-årsåldern eller senare.</p><p>Ingen dräng eller piga finns noterad hos dem från början, endast ett äldre par från Långvik som bor inhyses på Krokvik med sin son. De försvinner vid 1800-talets början.</p><p>Därefter har man i allmänhet en dräng och en piga, personerna växlar som på de andra torpen, i allmänhet stannar man ett par år, ibland längre.</p><p>Jan Petter Öman, f 1802, kommer dit från Djurö som tjänstgosse 1815. Han blir kvar hos dem till 1821 och fortsätter därefter att tjäna på olika torp och gårdar. Slutligen blir han torpare på Stensundet, innan han flyttar med sin familj till Dalarö 1850.</p><p>Petrus Aspling dör 24 november 1820 och hushållet upplöses. Per Gustav gifter sig med Brita Persdotter på Långviksskär och flyttar dit med sin mor och Jan Petter Öman.</p><p>Nu växlar prästerna snabbt under några år.</p><p>Johan August Fagergren, f 1793, kommer dit 1820, året därpå gifter han sig och frun flyttar in, och 1822 ger de sig av igen.</p><p>Fredrik Kristian Lithander, f 1792, och hans fru är helt nygifta och svärmor är också med, men de tycks inte heller trivas så bra, för 1826 tar näste man vid.</p><p>Karl Reinhold Grass, f 1792, har också hustru med när han kommer dit och även en son på två år. De får en dotter 1826. Fruns syster kommer ut och hjälper till ett par år, men redan 1829 flyttar Grass familj hem till Strängnäs, och han själv följer strax efter.</p><p>Ett enda år stannar näste man, Johan Råhlén, f 1802.</p><p>Under dessa år är också omsättningen av pigor och drängar mycket stor.</p><p>Sedan får man en präst som blir kvar länge. Jonas Bäckegren, f 1802, är förordnad 1831-1852. Hans hustru, Elisabet Katarina Martin, f 1782, krögaränka från Dalarö. Hon har en dotter, Matilda Olympia Westerberg, f 1818. Med sig har de också en ”Demoiselle” Fredrika Amalia Hjelm, f 1810, men hon gifter sig och flyttar ut redan 1833.</p><p>De har inga drängar de första åren, men tre av de fyra pigorna som kommer och går de första åren kommer från de omgivande torpen.</p><p>Det går självfallet historier om prästerna och självklart är de för det mesta inte påhittade. Livet var hårt, de tog till brännvinet liksom församlingsborna och några gjorde det mer än andra. Om Bäckegren berättas det att han och hans krögaränka och sålde brännvin med god förtjänst hemma vid prästgården.</p><p>Det framgår inte om prästen fortsatte med det efter hustruns död som inträffade år 1839.</p><p>Men Alfred Jansson vet berätta att Bäckegren 1837 inrättade en skola där han själv undervisade mot en ersättning av 200 rdr ur konung Oscar I:s handkassa.</p><p>Matilda Olympia gifter sig och flyttar år 1842.</p><p>Och Bäckegren gifter om sig år 1842 med Maria Lovisa Ekman som varit piga i huset sedan 1838. De får två döttrar, Maria, f 1843 och Agnes, f 1849.</p><p>I en bostad för sig – får man förmoda – bor ett par inhysehjon. Senare, när man skaffar även drängar till gården, bor de också utanför prästbyggnaden. Liksom sockenskräddarna Dahlin och Söderholm.</p><p>Men pigorna, som man oftast har ett par stycken, tycks bo i huset.</p><p>1852 flyttar prästfamiljen till Vintrosa i Örebro län.</p><p>Knut Alfred Kihlbom, f 1824, tar över 1852. Året därpå kommer hans hustru Margareta (Marga?) Sofia Amalia Helén, f 1830. Deras första son Knut föds 1854, Karl föds 1856 och samma år flyttar de därifrån till Tyresö.</p><p>Ännu kortvarigare är Georg Robert Asplund, f 1825. Han är tillförordnad präst 1856-1858. Får man tro kyrkböckerna bor han något år på Krokvik före dess – kanske känner han sig för, kanske hjälper han till. Hans hustru, Ulrika Amalia Ekstrand, f 1832, flyttar ut till honom 1857. De får en son, Anders Adolph Georg i mars 1858, i maj dör Ulrika. Och maken och sonen flyttar strax därefter till Blacksta i Sörmland.</p><p>Petrus Agrell, f 1828, kommer till Nämdö 1858 med sin hustru Emma Sofia Holmberg, f 1828. De får två barn: Hedvig Anna Augusta, f 1858, och Johan Ivar Petrus, f 1859. De blir kvar i 5 år och flyttar 1853 vidare till Aspö, sannolikt det Aspö som ligger i Sörmland och absolut säkert inte Aspö i Nämdö skärgård.</p><p>Men Petrus Agrell släpper inte Nämdö helt. År 1877 skriver han en uppsats ”Om Nämdö kyrkas höga ålder”, där han refererar till noteringar i kyrkböckerna. Den uppsatsen refererar Alfred Jansson till, och självfallet kan Agrell ha skrivit mer än den.</p><p>Innan näste man tillträder förefaller Karl Robert Ringström ha haft ett sommarvikariat på några månader. Han kommer och försvinner och det står inte vad han har för speciell funktion.</p><p>Tjänstefolket är mer kortlivat än någonsin och de flesta har flyttat ut redan innan näste man kommer dit. Alltjämt är det nästan bara kvinnor i hushållet, männen inskränker sig ofta till en och annan tjänstgosse. Det är lite förbryllande eftersom Krokvik inte är ett litet ställe, enligt uppgift kan där finnas foder för att hålla fyra kor och tio får.</p><p>Bland tjänstgossarna märks Sven Julius Melander från Waxholm, f 1845, som sedan hinner bli dräng på flera Nämdögårdar innan han gifter sig, flyttar in till Boo och dör bara 31 år gammal. Och likaså Johan Lindström, f 1850, som varit utackorderad på Ekholmen sedan föräldrarna hamnat på socknen och söker sin försörjning var de kan finna den.</p><p>Två herrar finns där en kortare period, men de är definitivt inte drängar: Norling och Marino heter de och kallas pensionärer. Kanske är det studenter eller andra sommarboende, av den sort Frans senare berättar om från Långviksskär, kanske är de blivande präster. Inga ledtrådar ges.</p><p>Med Per Erik Blomberg, f 1824, inträder lite stabilare förhållanden igen såtillvida att han blir kvar i åtta år. Å andra sidan sägs det om honom att han blev förebilden till Strindbergs pastor Nordström när han senare flyttade till Ornö. Kanske det, men i motsats till Nordström hade Blomberg hustru och hemmavarande barn med allt vad det kan innebära. Hans hustru heter Christina Lovisa Jansson och är född 1836. De får en son, Karl Hugo, 1836.</p><p>Under deras tid tillkommer det ett par drängar, vuxna karlar, men omsättningen bland tjänstefolket blir inte mindre för det. Generellt kan man nog säga att folk stannar kortare tid i prästgården än på de flesta torp och gårdar. Kanske var distansen större mellan husbonde och tjänare? En gissning bara.</p><p>Ett par av dem är lite intressantare än de andra:</p><p>Sara Margareta Hörnberg, f 1847, kommer raka vägen från Vännäs i Västerbotten, avstånden har krympt med järnvägen.</p><p>Gustav Erik Nilsson, f 1833, från Torsås nära Kalmar, kommer först som dräng till Krokvik, han blir kvar i Nämdö skärgård som torpare och arrendator på Ängsholmen och Boskapsö. Och han blir svärfar till snickare Bengtsson på Sofiehill, Uvö och morfar till Dagny Radesäter med sommarviste på Uvö och Hjalmar Bengtsson i Västerby.</p><p>Två pigor följer med prästfamiljen till Ornö 1871.</p><p>Johan Adolf Strandberg, f 1844, är Nämdöpräst 1871 -1884. Han är länge ogift och han skriver sig på ett blad för sig i husförhörslängderna tillsammans med en piga, och 1875 till 1877 finns också Eva Josefina Philblad i hans hushåll. Hon är skollärarinna och åker ut till öarna och ger undervisning enligt Frans på Långviksskär. Något förvånande eftersom det fanns en lärare, Klas Goffin, och en skola i Grönvik vid den tiden.  </p><p>Det är under Strandbergs tid den nya, nuvarande kyrkan blir byggd. Frans Westerberg i Västeräng skänkte mark till kyrkbygget och 1876 står den färdig.</p><p>Strandberg bildade också tillsammans med prästen på Djurö en missionsförening som var ansluten till Evangeliska Fosterlandsstiftelsen. Frans Westerberg satt redan från början med i styrelsen. Han skänkte senare mark för byggande av missionshuset 1897, som blev en svår konkurrent till kyrkan. Varmare, trivsammare och kaffe med doppa. Men det är en senare historia.</p><p>På gården bor mer och mer en annan sorts människor än drängar och pigor.</p><p>Fredrik Wilhelm Jansson med familj, 1828, är skriven som arbetskarl på Källsäng samtidigt som han från 1862 till 1864 bor i Krokvik. 1871-1875 är han arrendator på Krokvik, innan han flyttar över till Skogavik.</p><p>Vidare bor där ett inhyses fattighjon, Jan Erik Jansson, född 1804, död 1875.</p><p>Och en familj som hyr. Det är Karl Gustav Reinhold Borg, född på Dalarö 1831, gift med Augusta Albertina Wahrnberg, f 1835. Han är klockare och kantor. Hon kommer från en ganska stor Nämdösläkt som man träffar på i olika förgreningar på flera torp och gårdar. De har fem barn, fyra pojkar och en flicka. 1878 flyttar de till Sand 1878 och sedan vidare till Ekholmen.</p><p>När dessa personer flyttat ut sitter sedan prästen ensam med en dräng och en piga. Men 1882 ändrar sig allting, prästen gifter sig och flyttar till Vingåker.</p><p>Anders Oscar Lindgren, f 1851, kommer enligt husförhörsboken till Krokvik år 1883. Kanske är han vikarierande präst i en brådskande situation till att börja med för först 1885 är han uppsatt som präst på Nämdö. (Fast den uppgiften kan ju också vara felaktig.) han gifter sig 1884 med Elisabet Charlotta Haddens som flyttar ut till honom på Nämdö. Med prästen kommer 1883 också Maria Alberta Ringström, änka. Kanske hans mor?</p><p>Sonen Olof August föds på Nämdö år 1886.</p><p>Pigorna kommer och går och den enda karlen i huset utom prästen är barnhusbarnet Karl Petter Jansson, f 1872. Det börjar bli vanligt i skärgården vid den tiden att man tar till sig ett barnhusbarn. En liten slant fanns att tjäna och lite hjälp kunde man få. Och prästen och flera med honom såg det säkert som en välgärning också.</p><p>I och med sonens födelse får man bråttom att komma ifrån Nämdö och återigen tillsätts en kortvarig och sannolikt endast vikarierande präst. Han heter Hjalmar Göthlin och är född 1856. 1886 kommer han dit och 1887 beger han sig därifrån.</p><p>Gården sköts av en inhyses arbetskarl, Karl Gustav Rydman, f 1848. Han är gift med Anna Charlotta Westerberg, f 1841. Deras dotter heter Engla och är född 1876. (Det är lustigt att följa namnens förändring när man går fram kronologiskt så här.) Familjen Rydman hamnar till slut på Östanvik som backstusittare och fiskare.</p><p>På Krokvik hyr också skomakeriarbetaretaren Frans Gustav Vilhelm Wahlström, f 1855, gift med Hilda Sophia Söderholm, f 1864. 1887 flyttar de vidare till Gillinge.</p><p>Anders Apelgren, f 1846, är den sista präst som går att följa i husförhörslängderna. De tar slut 1895 och Anders Apelgren blir kvar ända till 1906. 1887 kommer han till Nämdö. Han är gift med Jenny Charlotta Laura Rosalia (!) Jansson, f 1860. De har redan 3 små barn: Erik, f 1883, Arvid, f 1885, Märta, f 1887. Det blir fler: Harald, f 1889, Karl Herbert, f 1891, Alfhild, f 1895.</p><p>Mycket sparsamt med pigor, aldrig mer än en i taget.</p><p>Livet i skärgården hade väl blivit lite lättare med motorbåtar och smidigare fastlandsförbindelser. Men nya prästfrun tycks ha klarat sina sex barn och det trots allt fortfarande hårda skärgårdslivet bättre än sina företrädare.</p></p>",
          "image": "img/countryside.jpg"
      },

      {
          "id": "kallsang",
          "title": "<h2>Källsäng (Tjälsäng) 1807 – 1864</h2>",
          "content": "<p>Jan Eric (Janson) Engren f Värmdö 1774 är förste torparen på Källsäng. Hans hustru heter Anna Lena Jansdotter och är född på Ornö 1778. De kommer närmast från Dalarö. Han har varit på Långvik tidigare och har en dotter, Gustava Karolina, f 1797, från ett tidigare äktenskap. 1811 flyttar de till Skräckmarstorpet, får flera barn varav de flesta dör och Jan Eric dör 1818. Gustava Karolina gifter sig med drängen Abraham Österman och flyttar till Sunnansund 1821. Anna Lena drunknar 1823 och hennes två små söner placeras ut på Mörtö och Grönvik.</p><p>1812 blir Anton Petter Gahm torpare på Källsäng. Han är född i Roslagen 1782. När han dör 1819 stannar hans änka, Anna Maria Ersdotter, f 1779 på Runmarö, kvar med deras tre barn.</p><p>Äldste sonen, Karl Gustav blir så småningom torpare på Sunnansund under så lång tid som från 1837 till 1875. Prästen har en marginalanteckning om honom, som jag tyvärr inte kan tyda: ”små?växt”</p><p>Det finns flera personer på torpet, även någon som hon väl får en slant för att hysa. Men först och främst har hon till sin hjälp drängen och pigan Karl Gustav Hansson, f 1800 på Värmdö, och Greta Stina Ersdotter, f 1785, som gifter sig med varandra när de får en son Karl Petter 1823. Sedan får de en son till som dör. Greta Stina dör 1826, och 1827 dör både enda dottern för Anna Maria och Karl Gustavs son.</p><p>Samma år, 1827, gifter sig Anna Maria och Karl Gustav med varandra. Han har nu tagit namnet Lindbom. Tjänstefolket växlar tätt, och inte sällan tycks det vara ett utbyte mellan Källsäng och Skräckmaren på andra sidan sundet. Under några år finns där också en fosterdotter, Sofia Vilhelmina Wickberg, född 1824. Det blir under 1840-talet mer tjänstefolk. Anna Maria är ju gammal nu, över sjuttio!</p><p>Men det blir Karl Gustav Lidbom som dör först, 1855. Anna Maria flyttar till äldste sonen Karl Gustav Sjöblom på Sunnansund. Yngste sonen, Jan Eric Sjöblom, som stannat hemma och hjälpt till på torpet, flyttar till Söderby på Runmarö där han blir sin egen och bonde, och 1858 flyttar Anna Maria över till honom.</p><p>De sista åren har det varit en stor omsättning på tjänstefolk, och innan nästa torparpar kommit på plats har alla flyttat ut. De nya torparna kommer närmast från Ingarö. Han heter Erik Gustav Lindbom och är född 1829 på Värmdö liksom Karl Gustav, men det står ingenstans att de skulle vara släkt. Han har sin hustru med sig, Lovisa Ulrika Törnblom, född 1828. De städslar ny dräng och piga, men dessa försvinner inom ett år och de nya pigorna och drängarna som kommer dit försvinner också efter kort tid. 1859 ger också torparparet upp och återvänder till Värmdö.</p><p>Näste man blir inte torpare, utan kommer som arbetskarl till Källsäng år 1860. Det är Fredrik Vilhelm Jansson, född 1828 på Ornö, och bror till Anders Petter Jansson, torparen på Rågskär. Hustrun sedan 1858 heter Anna Katarina Sundberg, född 1831. De har en dotter Henrika Charlotta, f 1858, och en son Johan Gustav, f 1860.</p><p>Redan 1862 bosätter de sig i Krokvik och från 1864 är de torpare i Långvik.</p><p>Och torpet Källsäng finns inte mer.</p><p><em>Vid skiftet 1862 finns på Grönvik:</em></p><em>Stugubyggnad av timmer under tegeltak Gahmmal men i brukbart skick - 75</em></p><p><em>En källare murad av sten med överbyggnad av timmer under torvtak, i brukbart skick - 10</em></p><p><em>En vistbod bristfällig - 1</em></p><p><em>En sjöbod i brukbart skick - 10 </em></p><p><em>Ett fähus av timmer under halmtak i dugligt stånd men taket bristfälligt - 30</em></p><p><em>En loge i sämre stånd under halmtak - värd - 10</em></p>",
          "image": "img/countryside.jpg"
      },

      {
          "id": "langvik",
          "title": "<h2>Långvik</h2>",
          "content": "<p>På Långvik finns sannolikt redan när husförhörslängderna börjar minst 2 bostäder. Det gör det ofta svårt att förstå vilka hushåll som hör ihop och – innan det senare speciellt skrivs ut – vilka som är bönder eller torpare eller inneboende.</p> <p>I det ena huset bor år 1772 Erik Eriksson, f 1739, och Katarina Olofsdotter, f 1736, torpare utan tvekan. De kommer närmast från Mellangården på Västerby och har tre barn, Georg, f 1762, Olof, f 1765, och Stina, f 1768, samt en dräng, Karl Andersson. Ingen av dem finns med år 1775, men 1783 finner man föräldrarna och yngsta dottern Stina upptagna igen.</p> <p>I det andra huset bor Johan Jansson, f 1738, som är gift med Lena Eriksdotter, f 1740. De har en son Johan, f 1772. Och hos dem bor även inhyses ett äldre gift par Erik Jansson, f 1702, och Anna Ersdotter, f 1699, som bägge ”njuter allmosa”. Samt en tjänsteflicka Katarina Eriksdotter. De kommer alla från Rörstrand liksom alla de personer som står upptagna nästa gång 1775:</p> <p>Dessa är Erik Jönsson, f 1736, hans hustru Katarina Jonsdotter, f 1739, och deras barn Petter, f 1760, Katarina, f 1765, Sven, f 1762, och Anders, f 1768. Förmodligen även de en torparfamilj och i ett hus för sig.</p> <p>Där bor också Johan Andersson, f 1727, och hans tre vuxna barn, Erik, f 1759, Greta, f 1758, och Karin, f 1754.</p> <p>Sonen Eriks hustru heter Maria Jansdotter.</p> <p>En kortare period bor där även Anders Gedda, f 1727, och hans son Stefen, f 1750. Samt alltjämt det inhysta äldre paret Erik och Anna.</p> <p>Perioden 1775-1791 är rörig och kladdig och mycket har nog blivit fel när jag försökt reda ut den.</p> <p>1791 är Johan Anderssons son Erik Jansson, f 1759, torpare på Långvik och han är gift med Maria Jansdotter, f 1764. De har tre söner, Jan August, f 1787, Karl Fredrik, f 1792, och Erik, f 1795.</p> <p>Där finns också en Anders Jansson och en tjänstgosse Anders Olofsson, f 1779.</p> <p>I ett annat hushåll bor Johan Anderssons dotter Greta Jansson, f 1758, numera gift med Olof Ersson, f 1739. De har två söner, Jan, f 1787, och Gustaf Magnus, f 1792. En dotter har nyligen dött för dem. De förefaller ha flyttat efter sekelskiftet.</p> <p>Vidare finns upptagna Daniel Framb(?), f 1734. Framför hans namn står något som kan tolkas som ”bonden”?. Han är gift med Lena Jansdotter f 1727.</p> <p>Samt torparen Jan Erik Jansson, f 1772, hans hustru Stina Olofsdotter, f 1771 och deras son Jan Olof, f 1794, och senare dottern Gustava Karolina, f 1797. Han kallas efter år 1800 för stattorpare och har 1804 fått en dotter till: Sofia Ulrica.</p> <p>De efterträds av Johan Stenström, f 1772, och Stina Olsdotter, f 1770, och deras dotter Anna Stina, född 1807 – ungefär samtidigt som de kom till Långvik gissningsvis. De är kvar 1819 och flitigt noterade för att ha tagit nattvarden.</p> <p>Där bor också en Per Dalström, f 1752, som kallas båtskeppare eller bårförare och hans hustru Eva Mattsdotter, f 1858, och deras döttrar Eva Stina och Johanna Margareta, födda 1790 och 1792.</p> <p>Familjen flyttar till Bråten och där förenar sig även en vuxen son, Jan, f 1782, med dem.</p> <p>År 1800 finner man också i Långvik Johan Nyström, f 1854, hans hustru Stina Ruthqvist, f 1853, och fyra av deras barn. Äldste sonen Jan Petter, f 1779, som ju förknippas med Jungfruskär dit han senare flyttar, bor inte hos föräldrarna på Långvik, men hans hustru Eva Nilsdotter, f 1775, och deras första son Jan Fredrik, f 1801, bor där under några år.</p> <p>Sonen Karl Gustav Nyström, f 1782, tycks inte bo i Långvik, men 1804 föds i Långvik han och hans fästmö Maja Lisa Karlstedts tvillingar. Sonen dör, men dottern, Ulrika, får leva. Efter 1804 förefaller den lilla familjen ha lämnat Nämdö skärgård för gott.</p> <p>Johan Nyström blir kvar till 1808 ungefär – det är svårt att veta exakt för det är först senare prästen börjar föra upp när och vart man flyttar. De har inget husfolk utom Maja Lisa som varit piga hos dem. Johan dör på Jungfruskär 1821.</p> <p>Nyströms efterträds av Karl Jakobsson, som varit dräng på Sunnansund. Han är född 1779, hans hustru Katarina Wettergren är född 1782 och sonen Erik 1806. De blir kvar till 1813, varefter de tycks lämna Nämdö skärgård.</p> <p>Man har en piga, Anna Maja Stefansdotter, f 1771, änka efter båtförare Gustav Gustavsson, som dött 1811 på Sunnansund. På Långvik träffar hon Jan Erik Ersson, född 1781 och från Runmarö liksom hon. Han kommer dit som torpare strax efter henne. Paret gifter sig och ger sig av till Rågskär år 1816.</p> <p>En mångfald pigor och drängar är under artonhundratalets förra hälft knutna till de olika hushållen på Långvik. Och då och då udda inhysta existenser. Som t.ex. Anna Sofia Jansdotter, f 1805, och hennes faster Katarina Österberg, f 1756, som blir kvar i några år.</p> <p>Eller några år senare: Avskedade corpral och Dess hustru, mantalsskrivna i Sorunda.</p> <p>Eller pigan Greta Stina Dahlström f 1767, som skickas fram och tillbaks mellan Långvik och Östanvik som hon tydligen rymmer ifrån.</p> <p>1830 står en trädgårdsmästare Axel Thyring upptagen på Långvik men han och dottern tycks lämna stället samma år, vilket nog beror på att hans hustru Fredrika Kunkel, f 1766, dött samma år. 1832 rymmer och infångas drängen Anders Wiklund från Umeå, f 1792.</p> <p>En som bor längre på Långvik är Johanna Greta Blomquist, f 1787. Hon är först gift med Gustav Janson, f 1790, och gifter efter hans död om sig med Karl Andersson, f 1794, som varit inhyst på Sunnansund med sin mor innan han kommit till Långvik 1814. Efter några år byter han (som så många andra) namn till Sjöblom. Johanna får sammanlagt åtta barn och överlever också sin andra man, som dör 1836. Mellan 1814 och 1840 finns hon noterad som boende på Långvik.</p> <p>Från 1808 är också Johan Stenström, f 1773, och hans hustru Stina Olsdotter torpare på Långvik. De har en dotter, Anna Stina, f 1807. Några fler barn blir det inte. De har tidigare varit på Rörstrand och 1819 eller 1820 flyttar de till Runmarö där de fortsätter som bönder i Söderby.</p> <p>När Johan Stenström ger sig iväg flyttar Johan Sundin, f 1778, in med sin hustru Maria Sofia Örlund, f 1775, och barnen Erik, f 1815, och Ulrica, f 1818. Men redan 1822 flyttar de tillbaka till Djurö, varifrån de kommit. Och därefter kommer en torparfamilj från Ornö. Han heter Per Jansson, f 1796, hon heter Anna Brita Andersson, f 1785. De har tre döttrar, Maja Greta, f 1810 (hennes), Anna Brita, f 1818, och Eva Stina, f 1823. År 1825 flyttar de till Skräckmarstorpet på Uvö, där Per drunknar i januari 1826.</p> <p>Nu kommer ett förvånansvärt gammalt torparpar till Långvik. Det är Karl Jansson, f 1757, och hans hustru Greta Gustavsdotter, f 1777. Om honom antecknar prästen att han är sjuklig. De har en fosterdotter, Kristina Sofia Holmström, f 1816. Karl dör 1827, efter bara ett par år på Långvik, änkan flyttar till Långviksskär och Kristina till Blidö, där fostermodern är född.</p> <p>År 1826 kommer via Östanvik – liksom de flesta nyinflyttade – Gustaf Åkerlund, f 1796, och hans hustru Cajsa Lisa Öster, f 1802. De får en son som dör några månader gammal och flyttar 1831 vidare till Bråten. Genast efter dem kommer via Östanvik Anders Gustafsson, f 1781, i Norrköping. Han har ingen familj och han återvänder till Östanvik 1834.</p> <p>Efter Karl Anderssons död 1836 flyttar de äldre barnen ut. Änkan Johanna Greta Blomquist blir kvar med de två yngsta pojkarna, men 1840 flyttar hon med en son till Aspö och efter 1855 står hon upptagen som utfattig änka. Hon dör 1871 på Dalarö.</p> <p> Det blir från och med nu inte så många olika hushåll att försöka hålla isär.</p> <p>Gustaf Söderlund, f 1796 och hans familj är Långviks nya torpare och stannar från 1838 till 1842. Han har hustru, Greta Olsdotter, f 1799, och tre barn: Karl Gustaf, f 1830, Jan Erik, f 1834 och Albertina, f 1838.</p> <p>1844 kommer Karl Gustaf Nyberg, f 1814, från Djurhamn till Långvik. Honom följer genom alla år en anmärkning från prästen att han begått inbrott och som straff fått 15 dagars fängelse vid vatten och bröd samt kyrkoplikt i Nämdö kyrka. Hans hustru, Greta Andersson, f 1812, dör 1846 och han blir ensam med tre barn. Det är Anna Kristina, f 1837, Greta Karolina, f 1840, och Johanna Emilia, f 1843.</p> <p>Men till torpet kommer redan 1846 en ny torparfamilj, medan Karl Gustaf Nyberg degraderas till arbetskarl. Karl Vilhelm Wahrnberg, f 1806, som skulle vara den nye torparen dör redan 1846. Hans änka, Anna Greta Söderling blir kvar på Långvik. Hon har 5 barn: Johanna Josefina, f 1833, Augusta Albertina, f 1835, Karl Johan Theodor, f 1838, Mathilda Vilhelmina, f 1841, och Frans Gustaf, f 1835. De 3 äldsta får flytta ut som tjänsteflickor och fosterbarn. De två yngsta stannar hos modern. Och 1850 gifter sig änklingen Karl Gustaf Nyberg och änkan Anna Greta Söderling. Fem barn bor till att börja med hos dem.</p> <p>Och under något år har man ett fosterbarn. Det är Augusta Kindgren, f 1851, dottern till pigan Gustava Kindgren, f 1825, som fått ett så kallat oä barn som skickas runt till olika ställen, modern och dottern var för sig.</p> <p>Johanna Josefina Wahrnberg som varit piga på Östanvik kommer hem igen 1855 nygift och föder sitt första barn, Charlotta Josefina. 1856 flyttar hon till maken på Ornö.</p> <p>1856 flyttar Greta Karolina Nyberg och Mathilda Vilhelmina Wahrnberg ut. 1858 flyttar Karl Gustaf Nyberg och Anna Greta Söderling till torpet Paradiset med hennes son Frans Gustaf och deras gemensamma dotter Ann-Charlotte f, 1857. Nyberg dör 1859. Frans Gustaf flyttar 1861, Ann-Charlotte dör 1863 och Anna Greta dör 1865, inhyst hos dottern Augusta Albertina, f 1835, som gift sig med klockaren Karl Gustav Reinhold Borg, f 1831, och bosatt sig i Paradiset.</p> <p>Till Långvik kommer 1859 från Östanvik Göran Mickelsson, född på Dagö och nu benämnd fd. torpare och hustrun Greta Jansdotter, f 1800. Han dör 1861. Hon blir kvar.</p> <p>Nästa torparfamilj har varit skriven på Källsäng men bott på Krokvik sedan 1862. 1864 kommer de till Långvik. Fredrik Vilhelm Jansson, f 1828, Anna Katarina Sundberg, f 1831. Dottern Henrika Charlotta, f 1859 och sonen Johan Gustav, f 1860. 1868 får de en dotter till: Maria Matilda Antoinetta. 1871 eller 72 flyttar de ut.</p> <p>Brita Stina Karlsdotter Öberg f 1809 som blivit änka på Skräckmarstorpet 1857 och varit inhyst på Norrbacken flyttas hit 1865. Brita Stina lever länge och man hittar henne ”på socken” ända tills hon dör 1892.</p> <p>Från 1872 till 1874 bor Rickard Melander, f 1846, på Långvik. Han kallas inte torpare utan arbetskarl. Med sig har han hustrun Anna Kristina Nyberg, f 1837, och sonen Karl Ludvig Engelbrekt, f 1872. De flyttar till Sunnansund och från Sunnansund kommer då änkan Ingrid Charlotta Sjöblom f 1821.</p> <p>Hon har gift sig ganska sent i livet och hon och maken, Karl Gustaf Sjöblom har efterhand tagit till sig flera små barnhusbarn, i några fall spädbarn. Tre av dem tar hon med till Långvik där hon blir inhyst när hon blivit änka 1875. De flyttar vartefter vidare som fosterbarn eller tjänstflickor eller tjänstgossar och när den sista lämnat henne tar hon faktiskt till sig ett till, en pojke på 5 år, men han blir bara kvar i ett par månader, och efter 1882 är hon ensam. 1884 flyttas eller flyttar hon till Grönskär, där också Jakob Vilhelm Nyström, f 1825 är inhyst. De gifter sig 1884 – och tar till sig ett nytt fosterbarn, Axel Vilhelm Johansson, f 1884.</p> <p>På Långvik finns nu också en inhyses arbetare, Jan Peter Jansson, f 1850, och ett äkta par som <em>hyr</em> sin bostad, vilket vittnar om nya tider. Han heter Frans Gustaf Söderberg, är född 1840 och kallas arbetare, och hon heter Maja Larsdotter Hagström och är född 1845. Under nästa femårsperiod flyttar Jansson ut och det gifta paret får en dotter, Emma Sofia, f 1878. På 1880-talet kallas också de för inhyses.</p> <p>Och efter 1884 är de ensamma kvar på torpet. Och hon uppges idka bagerirörelse.</p>",
          "image": "img/countryside.jpg"
      },
      {
          "id": "langviksskar",
          "title": "<h2>Långviksskär</h2>",
          "content": "<p>Om Långviksskär finns ganska mycket skrivet och inte minst har Maj-Britt Eriksson och Lars Rudling låtit Frans Öhman respektive Ernfrid Carlsson komma till tals och berätta om hur det var decennierna kring sekelskiftet 1900.</p><p>Min sammanställning är därför ganska knapphändig och uppgiften nedan att Förladdningen skulle vara detsamma som Långviksskär är mycket osäker – närmast en gissning.</p><p>Långviksskär var inte kronofiske utan hör tidigt till Långvik, som är en av de allra första Nämdögårdarna och kan spåras tillbaks ända till 1541. Detta enligt Hedenstierna.</p><p>Det nyttjades väl av gårdens folk till jakt och fiske och bete, men ingen var bofast där.</p><p>I mantalslängderna hittar man det kanske från år 1777 – således bebott – under namnet Förladdningen (Förladningen, Forladningen) På 1790-talet är det i mantalslängden klammer mellan Förlänningen och Långviksskär, och Förladdningen och Förlänningen låter ju ganska lika. Förladdningen kalla 1777 ”nybygget under säteriets ägor” och där bor Erik Jönsson med sönerna Per och Sven. Namnet Erik Jönsson står också på Långvik, men ett långt streck tycks markera att han inte längre bor där.</p><p>Det är väl knappast troligt att det är samma Erik Jönsson, f 1708, med hustru Anna Eriksdotter, f 1699, om vilka det i en något tidigare husförhörsslängd står att de ”njuter allmosa”. Skulle de vara utskickade till havsbandet för att ombesörja nybygget?</p><p>Snarare är det nog fråga om den Erik Jansson, f 1736, som i husförhörslängden från 1775 fortfarande är skriven i Långvik med hustru Katarina Jansdotter, f 1729, och sönerna Sven, f 1760, och Petter (Per), f 1762, samt de yngre barnen Katarina, f 1765, och Anders, f 1768.</p><p>1778 bor Per Danielsson med familj på Förladdningen/Långviksskär. Det torde vara samma person som man i husförhörslängden från 1783 hittar i Norrbacken (under Västerby):</p><p>Per Danielsson, f 1741 eller 43, Hustru Anna Kajsa, f 1731 eller 1736, Sönerna Erik, f 1761, Lars, f 1765, och Daniel, f 1773, samt fosterdottern Anna, f 1775.</p><p>Långviksskär ligger nämligen öde igen från 1780 och ett tiotal år framåt. Marken ligger då ”under säteriet”, liksom flera andra gårdar eller delar av gårdar de här åren. Eller kanske inte?</p><p>Mantalslängden och husförhörslängden ser lite olika på den saken. Å 1783 är enda gången Förladdningen är upptagen i husförhörslängden, och då uppges Per Danielsson bo där – fast överkorsad. Och han är också skriven på Norrbacken – fast överkorsad där också.</p><p>Så det var lite oklart, speciellt under 1780-talet, om när och av vem ön var bebodd. Möjligen hade Förladdningen militär anknytning och var förlagd först till Norrbacken och senare till Långviksskär. Ren gissning? Prästen Per Aspling hade också vissa svårigheter att få sina noteringar korrekta och inte minst läsbara under de här åren när han skickades runt mellan olika boställen och länge bodde ända bort i Runmarö.</p><p>Under 1790-talet uppger både mantalslängden och husförhörslängden att Sven Jansson från Bråten, f 1766, bor på Förlänningen/Långviksskär med sin hustru Greta Nilsdotter, f 1769. Sven är född på Västerby och kommer nu från Långvik där fadern är torpare. De har piga och tjänstgosse och tjänstflickor till sin hjälp men inga barn. Jo, Aspling råkar uppge Kajsa Gustavsdotter från Skräckmarstorpet på Uvö som dotter och Lars Olofsson som måg. Jag vet inte vilken anknytning Lars Olofsson har till Långviksskär och Sven Jansson. Han drunknar redan 1791 och Kajsa far hem till Uvö igen och gifter sig inom kort med drängen Gustav Gustavsson (som senare blir arrendator på Mörtö gård.)</p><p>1795 står båda namnen, Förladdningen och Långviksskär, med klammer. Först då vet man helt säkert att det är fråga om samma plats.</p><p>Senast 1794 (efter vad det verkar) bor även Nils Nilsson på Långviksskär enligt husförhören. Han är född 1742, hans hustru, Anna Jansdotter, 1738. De har två döttrar med sig ut på skäret, de äldre flickorna har flyttat bort. Familjen bodde tidigare i Grönvik.</p><p>Omkring år 1800 hittar vi Sven Jansson och hans Greta i Grönvik. Om Nils Nilsson på Långviksskär står det att de är utbrända ur huset och därefter finner man honom och Greta som inhyses i Mellangården på Västerby.</p><p>Till Långviksskär har det kommit nytt folk utifrån, och här tar också den muntliga traditionen vid. Alla på Långviksskär var släkt och släkten höll man reda på och Maj-Britt Eriksson och nu senast Lars Rudling har tagit vara på vad Frans och Ernfrid berättat eller skrivit. Ernfrid Carlsson skrev själv sin berättelse för Nordiska museet Etnologiska Undersökningar, och Lars Rudling har givit ut dem i en vacker liten bok.</p><p>Så här berättar Frans Öman:</p><p><em>Jan Mattson och Per Persson, sjörövare från Vidinge (i norra ytterskärgården) köpte år 1800 Långviksskär från häradshövding Blix. Per hade 3 döttrar, tre mågar delade på Långviksskär. Stina gifte sig med Gustav Aspling som var son till nämdöprästen. Olle Öman från Rödlöga, farfar till Frans, gifte sej m Lotta, andra dottern till Per. Johan Holmberg från Tyresö gifte sej med yngsta dottern Lena.</em></p><p><em>Frans farfar Olle fick söner, Karl-Petter. Jan Gustav, och Fredrik. Gustav var far till Frans, och modern var Augusta Josefina Österberg från Gillings Norrgård.”</em></p><p>Ernfrid Carlsson är ännu mycket mer detaljerad och går systematiskt fram i tiden från Jan Mattsson och Per Persson genom alla barn och syskon och kusiner och inte minst de ingifta och varifrån de kommit och vilka deras släktingar var. Det är så noggrant och bra berättat att det just inte finns något mer att tillägga i en översikt över öns historia</p><p>Här en torftig resumé:</p><p>Alldeles i början av 1800-talet säljer Blix både Bullerö och Långviksskär, det senare till Jan Matsson, f 1764, med hustru Katarina Ersdotter, f 1756, och deras vuxne fosterson (eller stjuvson som det står) Per Persson, f 1779, som är gift med Brita Matsdotter, f 1773. Per och Brita är alltså urfader- och modern för hela Långviksskärssläkten som utan lantmäteri delade på ön och fisket ganska rättvist och hjälptes åt med skörd och andra arbetskrävande sysslor. Släkten blev ganska stor, innan den mot slutet av 1800-talet krympte till några få individer. Vid sekelskiftet säljer man av till Axel Sjöberg och Ministern Thomas men behåller rätten att bruka ön och fiskevattnen. Slutligen bor bara Frans' och Ernfrids familjer kvar och 1930 flyttar Ernfrid till Krokvik som fadern köpt och flyttat till redan i början av 1900-talet. Ernfrid hyr senare Granparken och slutar sina dagar 1961 på Djurö ålderdomshem.</p><p>(För oss som köpte strömming av honom förblev han Krokvikarn var han än bodde).</p><p>Släkten Thomas säljer senare Långviksskär till Skärgårdsstiftelsen, Sjöbergs hus blir stipendiatbostad om somrarna, och den sista i Långviksskärssläkten, Frans dotterson Stures hustru Emmy, bodde kvar, ensam om vintrarna, till sin bortgång våren 2010.</p>",
          "image": "img/countryside.jpg"
      },
      {
          "id": "lovvreten",
          "title": "<h2>Lövvreten</h2>",
          "content": "<p>1808 finner man Lövvreten bebott och upptaget i såväl husförhörslängden som mantalslängden. Då bor där Mats Westerlund från Åland, f 1773. Han kom till Nämdö 1802, står som torpare på Sunnansund 1807 när Sunnansunds förste nybyggare Gustav Gustavsson övertar arrendet på Mörtö och inleder sin karriär som rik storbonde. Mats och hans hustru, Anna Lovisa Ersdotter, född 1774 på Värmdö, flyttar snart efter till Mörtö, där de blir de första torparna eller arrendatorer på Lövvreten norr om den stora Mörtögården.</p><p>De får en dotter, Eva Stina, år 1816, men hon dör 1821. Sedan får de inga fler egna barn, men på gården bor en pojke, sonen till pigan Eva Matsdotter. Karl Petter heter han och han är född 1812. År 1822 tar modern tjänst på Ekholmen och Karl Petter bor kvar som fosterbarn och får efternamnet Westerlund liksom Mats. Mats dör år 1823, hans änka gifter om sig igen med Olov Österberg, f 1782, och ursprungligen från Nacka. Han har bott i Nämdö skärgård sedan 1797, på Vånö och Bunsö och kanske fler ställen, och är änkling även han. 1826 finner man honom som arrendator på Lövvreten och han har sin dotter med sig. Hon heter Brita Kristina Österberg och är född 1811 – nästan jämnårig med Karl Petter med andra ord.</p><p>Olov Österberg dör 1836. Då är Karl Petter och Brita Kristina redan gifta och har fått sin första son, Karl Gustav 1835. De tar över, men formellt inte genast. Anna Lovisa står kvar som arrendator till 1845. Och först 1850 hittar man henne på undantag längst ner på sidan. 1855 har hon kortvarigt fått sällskap av änkan Sara Larsdotter som en gång gifte upp sig fördelaktigt på Skräckmarstorpet. Bägge står som överåriga och utfattiga. Hon dör 1758.</p><p>Inga av Karl Petters och Brita Kristinas barn tar över på Lövvreten. Karl Gustav dör redan 1844, men de får fler barn: 1837 föds August Teodor. Han kommer så småningom att gifta sig med ett barnbarn till Gustav Gustavsson, Sofia Amalia Sjögren, f 1838. Paret väljer att bosätta sig på Ekholmen, där hennes far är självägande bonde till ett gott stycke mark. </p><p>Dottern, Sofia Kristina Josefina, f 1839, gifter sig 1866 också med ett barnbarn till Gustav Gustavsson, Karl Edvard Dahlgren, f 1843. De bor kvar på Mörtö och brukar den del av gården som fallit på hans lott. De flyttar 1879 till Västerby.</p><p>Karl Ludvig, f 1844, gifter sig med Lovisa Sofia Holmberg, f 1850, från Långviksskär, och det blir på Långviksskär de väljer att bo.</p><p>Man har hela tiden sparsamt med pigor och drängar, några personer stöter man på på andra Nämdögårdar, t.ex. Greta Karolina Danielsdotter som snart blir gift med Gustav Gustavsson på den stora gården, eller Jan Petter Öhman som genom åren gör flera försök att hitta sin försörjning i Nämdö skärgård, t.ex. som torpare på Stensundet. Men ingen av de personer som passerar genom torpet blir kvar så länge att det är intressant att berätta om dem i det här sammanhanget.</p><p>Selma Charlotta Westerlund, f 1855, ”oäkta” dotter till Lovisa Charlotta Westerlund – kanske släkt med Mats Westerlund fast det anges ingenstans – är den sista av tjänstefolket som lämnar Lövvreten. Hon flyttar till Ekholmen när Karl Petter Westerlund dör år 1877.</p><p>Brita Stina Westerlund, f Österberg (det står faktiskt så), flyttar till Ekholmen 1878, där hon blir inhyst till 1894, då hon flyttas till Bergvik där brukarna, Karl August Jansson och Johanna Sofia Dahlgren, på 1850-talet haft tjänst på Lövvreten med en något självständigare position än den vanliga, eftersom det speciellt angavs att han hade egen debetsedel.</p><p>När husförhörslängderna upför, år 1895, lever hon fortfarande, men Lövvreten ligger öde efter 1878.</p>",
          "image": "img/countryside.jpg"
      },
      {
          "id": "morto",
          "title": "<h2>Mörtö</h2>",
          "content": "<p>På Nämdö finns sedan gammalt åtta gårdar. En av dem ligger på Mörtö (Mörtöön) och bebos enligt 1540 års fogderäkenskaper av Olaff Persson. Den uppgiften liksom så mycket annat har jag hämtat från Alfred Janssons Skärgårdsliv i forna tider.</p><p>1650 års mantalslängd tar upp Mörtö som en av 13 nämdögårdar och torp. Gården är på ½ mantal och bebos av en man vid namn Anders och hans familj. Efter honom kommer Lars och sedan en Anders och en Lars igen. Gården brukas med andra ord sannolikt av en och samma familj fram till sekelskiftet. Därefter tar Hans Hansson över och efter honom Karl Gustavsson. Under rysshärjningarna 1719 bränns gården ner liksom de flesta andra gårdar. Och liksom på andra gårdar noteras det att gården är avbränd och att man flyttat därifrån. Men det dröjer inte så länge innan man kommer tillbaka och bygger upp det som blivit förstört. Man är befriad från skatt under de första åren.</p><p>1722 har man kommit igång igen på de flesta gårdar. Mörtö gård delas nu mellan Karl Gustavsson och hans son Erik. 1724 har Erik flyttat – kanske till Villinge. Och 1727 är Karl Gustavsson utbytt mot Anders Andersson, möjligen samma Anders som tidigare bodde i Maren. En enda brukare på gården från 1724 alltså. 1730 heter han Anders Mickelsson och av allt att döma har han bytt med Anders Andersson, för en person med det namnet återfinner man nu på den av Västerbygårdarna, som Anders Mickelsson tidigare brukat.</p><p>Efter två år är gården övergiven och öde och kommer att ”brukas under Östanviks säteri” (fast Mörtö liksom Gillinge m.fl. öar tillhör Tyresö.) fram till år 1736 då Nils Jansson med familj och piga och drängen Staffan tar över. Möjligen kan uppgifterna sedan läsas som att Nils dör men hans son med samma namn tar över, och efter honom kommer cirka 1741 Erik Jansson. Han blir kvar i mer än två decennier, först 1764 finner man ett nytt namn där. Då står Hans Danielsson upptagen på Mörtö, men något konstigt är det med det, för samma namn återfinner man på Rörstrand och redan året därpå är det en ny person på Mörtö.</p><p>Efter 1765 blir namnen mer svårlästa och kanske är det inte så viktigt heller om de heter Erik eller Per, Ersson, Persson eller Jansson,. Sammanfattningsvis är det numer alltid bara en familj och hushållet är ganska stort, vilket indikerar ett visst välstånd på gården. </p><p>1772 kommer så husförhören igång och uppgifterna blir fylligare. Det året bor det en enda familj på Mörtö och de har sex barn. Johan Ersson är född 1732, hans hustru Anna Eriksdotter är tre år yngre. Barnen är Erik, f 1756, Johan, f 1758, Karl, f 1761, Anna Maja, f 1763, Greta, f 1765 och Hedvig 1768. 1775 föds den siste, Mattias. Han dör 1782.</p><p>De har en piga som heter Anna och är 17 år gammal.</p><p>Hos dem bor från 1776 också en fiskare, en äldre man vid namn Hans som är född 1716. 1783 har han flyttat till Stockholm. Vid den tiden, 1783, har Anna Maja gift sig och flyttat till Ingarö. Greta och Hedvig är så stora att ingen piga behövs. men drängar har man: Karl, f 1756 och Petter som möjligen är den Petter (Per) Svensson, f 1768 eller 69, som så småningom blev nybyggare på Ängsholmen. Han stannar inte länge på Mörtö.</p><p>Erik och Johan (Jan) gifter sig och blir kvar på Mörtö, man delar upp gården i ett par mindre bitar, och tycks ha skilda hus och hushåll.</p><p>Johan gifter sig med Katarina Östberg, f 1766. De får en dotter Anna Sofia 1783.</p><p>I deras hushåll finns vidare (med reservation för att detta är en mycket kladdig period i Petrus Asplings prästbana) båtsmannen Erik Lind, tjänstgossen Petter Jansson, f 1773, pigan Anna Nilsdotter, f 1772. Och en pojke Jacobsson, f 1772, som tycks vara påtänkt som båtsman.</p><p>Familjen flyttar från Mörtö redan under 1780-talet, oklart vart.</p><p>Erik gifter sig med Maria Ersdotter, f 1755. 1782 får de en dotter Anna. De har en tjänstgosse Jan Erik. Hos dem bor också föräldrarna samt brodern Karl. Modern, Anna Ersdotter, dör 1791. Och Erik Jansson dör 1793.</p><p>Maria Ersdotter gifter om sig med Per Persson, f 1754. Han kommer från Ingarö och har varit en tid i Nämdö skärgård som dräng. Maria har fyra barn med Erik, nämligen Anna, f 1782, Karl, f 1786, Maja Stina, f 1790 och Jan, f 1792. Med Per får hon Ulrika, f 1796.</p><p>De har dräng och tjänstgossar. En av dem är Jakob Werner som efter flera år slit som dräng, även på Villinge, så småningom gifter sig och blir bonde på Gillinge.</p><p>Där Johan och Katarina bott kommer nu många olika personer att vara bosatta. Först och främst är det ju fadern, Johan, som är änkling. Hos honom bor de första åren av 1790-talet sonen Karl som nu har gift sig med Stina Matsdotter, f 1764, och har en dotter Anna Stina, f 1793.</p><p>Det är många Matsdotter på Mörtö, för där bor också inhyses Jan Matsson, f 1741, med sin hustru Stina Matsdotter, f 1741, och deras son Mats, f 1781, och dotter Stina (Matsdotter), f 1784. Så står det, men antagligen har det blivit en missuppfattning någonstans.</p><p>Också där finns en tjänstgosse, Jan Erik Gustavsson, f 1769. Han flyttar sedan in till Värmdö igen.</p><p>Vid nästa period som sträcker sig från 1798-1802 bor Per Persson och hela hans familj kvar.</p><p>Cirka år 1800 flyttar en änka, Brita Ersdotter, f 1757, till Mörtö med sin dotter Lovisa Ulrika, f 1789. Hennes äldre dotter Anna Maja, f 1779, tycks aldrig flytta in, och några år senare kan man hitta henne på Källsäng gift med Anton Petter Gahm, och ännu flera år efter det finner man henne på Sunnansund.</p><p>1803 är sista året Per Persson och hans familj deltar i husförhör på Mörtö. Änkan Brita Ersdotter och hennes dotter försvinner också. Istället finner man där 1804-1807 en annan änka med flera barn. Hon heter Maja(?) Stina Nilsdotter och är född 1766. Barnen är Anna Greta, f 1783, Brita Stina, f 1790, Nils Gustav, f 1794, Hans, f 1797 och Maria Beata, f 1805. Jag har inte hittat någon uppgift om någon av dem varken förr eller senare. Om inte möjligen Nils Gustav är den person med efternamn Andersson och födelsedag 23 april 1794, som född i Värmdö är dräng på några olika ställen 1810-1822, varefter han flyttar in till Dalarö.</p><p>Kortvariga på Mörtö är också drängarna Gabriel Gabrielsson, f 1781, och Jan Andersson, f 1783.</p><p>Kortvarig på Mörtö, där han är inhyses, är även Jöns Söderling, f 1740, Hans hustru Anna Jansdotter är 5 år yngre och med dem bor dottern Anna Kajsa, f 1778, och sonen Jan Erik, f 1780. I mantalsregistret står han inte alls förd på Mörtö utan på en rad efter och en med en platsangivelse som jag inte kan tolka (Cabaen, Caebat)?) Hela familjen går snart vidare och blir pionjärer på Hamnskär.</p><p>Kortvarigt, eller kanske inte alls, finns sedan en familj till, de kallas hälftenbrukare och består av tre personer: Erik Ersson, f 1776, Greta Larsdotter, f 1782, samt Anna Stina, f 1804.</p><p>Enligt mantalslängden delas Mörtö år 1805 av änkan Maja Stina Nilsdotter och en person som överhuvudtaget inte nämns i husförhörsboken: Gabriel Eklind, och året därpå står det tomt och brukas till gården, dvs. Östanvik.</p><p>Men 1807 kommer gården under en duglig man. Gustav Gustavsson, född i Nyland 1770, först dräng, därefter måg hos torparen Gustav Gustavsson i Skräckmaren på Uvö, anläggare av torpet Sunnansund på Uvö, där han kanske bodde en kort tid innan han fick ta över Mörtö gård. Det är inte helt säkert att familjen någonsin bodde på Sunnansund. Prästen fortsätter att placera dem på Skräckmaren, medan mantalslängden tar upp dem som boende på Sunnansund från 1804.</p><p>Och 1807 har de definitivt flyttat till Mörtö.</p><p>Gustav har en stor familj med sig och den kommer att växa ytterligare på Mörtö. Släktforskande Nämdöbor brukar hitta åtminstone någon tråd ner till Gustav Gustavssons barn och barnbarn.</p><p>Hans hustru Kajsa är alltså torpardotter från Skräckmaren. Hon är född 1770 och hade redan varit gift när Gustav kom till torpet. 22 november 1789 gifte hon sig med Lars Olsson som var dräng i Mellangården i Västerby. 2 maj 1791 föds deras dotter Anna Kajsa, två dagar senare dör maken Lars, Och den 29 december 1793 gifter hon sig med Gustav Gustavsson. Och sedan kommer barnen tätt.</p><p>1807 har de utom Anna Kajsa Larsdotter fem gemensamma barn: Maria Karolina Augusta, f 1794, Gustava Ulrika, f 1798, Lena Stina (Helena Christina), f 1800, Jan Erik, f 1802, Gustav, f 1806. En dotter, Eva Lisa, f 1796, har dött bara ett halvår gammal, och året därpå dör sonen Karl, bara någon dag gammal.</p><p>De har ett par drängar, Jan Erik Sundström, f 1774, som senare blir torpare på Skärvassa och Lars Jansson från Värmdö, f 1785. Liksom på andra gårdar byts drängarna ut tämligen ofta. Och med åren blir drängarna fler och ofta mycket kortvariga, mycket få av dem är värda att nämnas här.</p><p>Men Anders Andersson, f 1796 (möjligen 1790), är en intressant person. Han har varit tjänstgosse på Stensundet, dräng på Skräckmaren och gifter sig 1812 med Kajsas dotter Anna Kajsa och blir torpare på Sunnansund med flera ställen.</p><p>Jan Jansson, f 1780, tycks ha varit mycket kort tid på Mörtö Möjligen är han den Jan Jansson som 1818 blir förste bosättare på Ängskär.</p><p>Pigor har man inte så många till att börja med, den första dyker upp 1811. Sedan vartefter barnen blir fler och Kajsa blir äldre tillkommer det fler.</p><p>En av dem är Hedvig Jansdotter, som gifter sig med Jan Erik Söderling och flyttar till Hamnskär 1821.</p><p>Tre barn till får Gustav och Kajsa. Det är Eva Lisa (liksom babyn som dog), f 1808, Karl Petter, f 1811, och Johanna Sofia Aurora, f 1813.</p><p>1813 gifter sig Maria Karolina 1813 med Per Persson (Per Björkgren) som är änkeman och torpare i Paradiset och dör där efter bara några år. Och Gustava Ulrika gifter sig med Jöran Eckermann, f 1777, dräng på Bullerö och sannolikt bror till den Eckerman som varit hälftenägare av Bullerö och nu är död sedan sju år. Paret bor på Mörtö ett par år och flyttar sedan till Sunnansund som blivit ledigt igen sedan Gustavas halvsyster Anna Kajsa flyttat till Grönskär.</p><p>Lena Stina gifter sig 1822 och flyttar till Runmarö.</p><p>Johan Erik tar sig namnet Sjögren och gifter sig 1826 med Anna Greta Svanström, dotter till Sven Svanström, torpare på Grönvik. De får barnen Ulrika Kristina, Johan Adolf och Gustav Alexander, födda 1826, 1829 och 1831, innan de flyttar till Rågskär 1833. Och på Rågskär får de sedan fyra flickor till.</p><p>1824 tar man till sig en fosterson, Johan Gustav Engren, f 1811, från Skräckmaren som blivit föräldralös sedan hans mor Anna Lena drunknat. Hans bror, Karl Erik, f 1816, kommer till Svanströms i Grönvik Under ett par år finns båda bröderna på Mörtö eftersom Sven Svanström och hans hustru flyttar till dottern för en tid.</p><p>/Karl Erik hade en tvillingbror som dog vid födseln, själv skickas han snart runt som tjänstgosse på olika ställen. Prästen noterar att han är småväxt och föga arbetsför, och 1833 dör han, 17 år gammal./</p><p>Tillsammans med Svanströms är också pigan Maja Greta Lindgren, som man senare återfinner på Långviksskär och Ängsholmen och slutligen Mellangården i Västerby gift med J P Sjögren. Sockenskräddaren Johan Dahlin tycks också göra sällskap med Svanströms ett par år. Han återvänder till Mörtö – lite osäkert när och för hur lång tid i taget, men en mycket senare mantalsuppgift från 1839 som uppger en änkefru Berg i Smådalarö som ägare till Mörtö och Gustav Gustavsson med familj som arrendator, tar även upp skräddaren Dahlin, då som inhyses.</p><p>Eva Lisa flyttar till Gillinge, gifter sig 1827 med Per Andersson, f 1791, som tar sig namnet Öhman och vars släkt lever kvar i Nämdö. En av deras söner, Johan Erik, f 1839, köper Orrö år 1886, och hans son Emil får så småningom en dotter som heter Gun. Men det är en senare historia.</p><p>Det finns också en fosterdotter i huset, Johanna Karolina, ”oäkta” dotter till Katarina Maria Danielsdotter, f 1802, från Västerbys Mellangård. Katarina Maria kommer 1826 som piga till Mörtö från Ekholmen och Sunnansund. 1828 får hon oäkta sonen Nils Gustav.</p><p>1825 dör Kajsa Gustavsdotter, Gustavs hustru.</p><p>Gustav Gustavsson gifter om sig år 1830 med den 34 år yngre Greta Karolina Danielsdotter, f 1804, Hon har varit piga på granngården Lövvreten och har även hon en oäkta son Karl Ludvig, f 1826. Karl Ludvig kallas först son till Gustav, sedan får han efternamnet Dahlgren liksom gamle Gustavs son Gustav, men kallas fortfarande son till gamle Gustav. 1843 flyttar Karl Ludvig till Gillinge där han gifter sig med Johan Östermans dotter Anna Lovisa och blir delägare och arrendator efter svärfaderns död. Han är kvar på Gillinge 1895 när husförhöreslängderna upphör.</p><p>Gustav och Greta Karolina får två gemensamma barn, Anders Alfred, f 1833, och Sofia Josefina, f 1828.</p><p>I huset finns nu igen två fosterbarn. Det är ett föräldralöst syskonpar från Ängskär, Maria Gustava, f 1816, och Karl August, f 1826. Deras far var Jan Jansson, förste bosättaren på Ängskär. Det är lite oklart om de bor hos Gustav eller sonen Jan Erik, kanske växlar de.</p><p>Sonen Gustav, f 1806, gifter sig 1833 med pigan Katarina Maria Danielsdotter (Kajsa Maja) som nämts ovan. Hennes ”oäkta” barn blir nu deras gemensamma och 1834 får de tvillingar. Den ene, Karl Petter, dör, den andre, Johan Alfred, lever vidare. De får med åren två barn till som överlever och gifter sig i Nämdö Skärgård: Sofia Matilda, f 1836, och Karl Edvard, f 1843. Tre barn dör strax efter födseln. Det är Petter Edvard, f 1839, Maria Dorotea, f 1842, och slutligen Frans, f 1847.</p><p>De fortsätter att bo kvar på Mörtö även efter det att de också köpt ett halvt hemman på Ekholmen. Kanske tänkte de flytta dit men faderns död kom emellan? Då blir Gustav arrendatorn eller bonden på Mörtö och dottern Sofia Matilda och hennes man arrenderar faderns ägor på Ekholmen från 1863. Inte förrän 1880 flyttar Gustav och Katarina Maria till Ekholmen, där hon dör 1884 och han först 1892 vid 86 års ålder. Efter Sofia Matildas död 1885 kommer Katarina Marias dotter Johanna Karolina och bor hos dem och hon stannar ända till 1891, då hon flyttar till sin (oä) dotter på Västerby.</p><p>Av drängar och pigor kan nämnas Johanna Bergström, 1817, som 1842 gifter sig med änklingen Jan Petter Öman, f 1802. Efter att ha varit skrivna på församlingen under ett par år tar de över torpet Stensundet men ger upp och flyttar till Dalarö 1850.</p><p>Johanna Gustava Ferm, f 1823, hittar man år 1842 på Mörtö. 1845 får hon sonen Sven Julius som blir fosterson i Skräckmaren under några år tills modern gifter sig och flyttar till Ornö 1856.</p><p>Och lite senare Sofia Christina Lind, f 1845, som kommer till Mörtö som tjänsteflicka 1856 och senare flyttar mellan olika torp som piga tills hon gifter sig och försvinner till Värmdö 1870.</p><p>Jöns Andersson slutligen från Stora Mellösa, f 1827, kommer till Mörtö 1856, gifter sig 1857, blir kronobåtsman med namnet Krummelin eller Krumlin som alla Nämdös kronobåtsmän kallas. 1864 tar en annan Mörtödräng, Karl Wilhelm Nordell, f 1837, över kronobåtsmansskapet och Jöns blir torpare. 1880 åtrvänder han till Mörtö som arrendator, men efter hustruns död 1883 lämnar han Mörtö och blir inhyses på Ängsholmen. Jöns dotter Anna Lovisa, f 1862, gifter sig med Karl Anders Gotthard Sandström. Paret slår sig ner på Rågskär 1884, och bland deras många barn lever minnet av Knut (på Östanvik) kvar hos dem som träffat honom eller läst Maj-Britt Erikssons böcker.</p><p>Gustav Gustavsson den äldre dör 1854. Änkan Greta Karolina och de två yngsta barnen som också är fullvuxna bor tills vidare kvar. Nils Gustav går som dräng hos dem någon tid, men behövs snart inte längre där och återvänder till faderns hushåll.</p><p>1858 tar sonen Anders Alfred över Skräckmarstorpet på Uvö. Det var ju dit fadern kom som dräng 65 år tidigare och gifte sig med Kajsa, dottern på torpet.</p><p>Modern och systern flyttar med. Men det varar inte länge. 1860 gifter sig Sofia Josefina med sjömannen Karl Johan Teodor Wahrnberg, f 1838, fosterson hos Söderling på Hamnskär. Och nu flyttar Sofia Josefina tillbaks till Mörtö tillsammans med sin man och mor. (Fast om Greta Karolina har prästen skrivit att hon ”bor vid Kymmendö i Ornö”). Där får de två döttrar, Anna Sofia Margareta och Agneta Josefina, 1861 och 1863. Bägge dör som spädbarn. 1864 tar de över arrendet på Rågskär och får tre flickor och två pojkar som alla överlever. Det är Agneta Josefina, Elin Margareta, Karl Gustav Ernfrid, Johan Fritiof och Sofia Fransina födda 1865, 1867, 1869, 1872 och 1875. Modern flyttar med även till Rågskär, där hon dör 1867.</p><p>1875 flyttar familjen till Värmdö.</p><p>Brodern Anders Alfred gifter sig också, 1860, med Sofia Christina Matilda, f 1835 från Bunsö, där paret bosätter sig. Han dör redan 1864, men före dess har de fått en son, Karl Anders Arvid, f 1862.</p><p>Sofia gifter om sig med Gustav Nilsson från Torsås. De flyttar till Ängsholmen och sedan till Boskapsö. De får flera barn, däribland dottern Emma Sofia, f 1874. Hon gifter sig 1897 med snickare Nils Oskar Bengtsson. De köper så småningom Skräckmarstorpet på Uvö, som numer heter Sofiehill. Sonen Hjalmar blev senare ägare till Västerby, en dotter, Dagny lever fortfarande och hennes barn och barnbarn sommarbor på Uvö på fastigheten bredvid den ursprungliga som såldes på 1940-talet.</p><p>Tre av Gustavs och Katarina Marias barn har blivit vuxna vid tiden för farfaderns död.</p><p>Nils Gustav gifter sig sig 1861 med Karolina Josefina Melander, klockare Nils Melanders dotter, f 1831, och tar över mer och mer av ansvaret på Mörtö. 1870 anges att han arrenderar ¼ mantal och fadern kallas 1866 före detta arrendator och 1875 inhyses.</p><p>Den yngre brodern Johan Adolf gifter sig 1859 med pigan Johanna Fredrika Ekström, f 1828, från Norrköping. Han dör redan 1862. Deras gemensamma barn, Matilda Adolfina, föds 1862 men dör redan efter några dagar. Kvar av den släktgrenen finns bara hennes ”oäkta”, föräktenskapliga dotter Hilda Maria, f 1859. Johanna hyr in sig på Grönvik från 1874 till 1879 och flyttar sedan vidare. Mor och dotter följs inte åt. Hilda Maria blir piga, och kommer 1877 tillbaks till Mörtö för en tid innan hon fortsätter till Jungfruskär där hon får två – eller kanske tre (?) utomäktenskapliga barn med Gustav Ernfrid Nyström. Sofia Matilda gifter sig som nämnts ovan också 1861. Maken är Karl Johan Jansson från Sorunda, född 1834. De arrenderar faderns ägor på Ekholmen från 1863. De får inga egna barn, men har en fosterson, Johan Albert Ramström, f 1862 från Stockholm. Han kommer till dem 1873 och stannar hos dem ända till 1885.</p><p>Nils Gustav och hans hustru får två barn, Maria Sofia Josefina, f 1864 och Gustav Adolf Fritjof, f 1867. Hennes mor, klockaränkan Katarina, f 1789, flyttar till Mörtö 1868, efter att ha bott en tid på Skärvassa sedan hon bllivit tvungen att lämna klockarbostaden i Grönvik som ett par år senare blir bostad till skolläraren Klas Goffin från Forsmark.</p><p>Kvar av syskonskaran i början 1860-talet är nu Karl Edvard, f 1843, och Katarina Marias oä dotter Johanna Karolina och Johanna Karolinas likaledes oä dotter Johanna Charlotta, f 1853.</p><p>Johanna Charlotta gifter sig 1872 med Karl Fredrik Westerberg som är inhyses arbetare (inte dräng) på gården. De får sonen Karl Reinhold Sigfrid, f 1872, flyttar till Ingarö men återkommer till Nämdö 1890 som brukare på Västerby, när ägaren Anders Westerberg (gift med Sofia Elmen) har dött. Kan det vara så att de är släkt?</p><p>1866 gifter sig Karl Edvard med Sofia Christina Josefina Westerlund, f 1839, från granngården Lövvreten. De får barnen Karl Fritjof Gotthard, f 1866, Agda Sofia Teresia, f 1871, Johan Adolf Emil, f 1873, och Adolf Edvard, f 1877. De bor kvar på Mörtö som arrendatorer av ¼ mantal till 1879 då de flyttar till Västerby. Pigan Albertina Karolina Malmgren, f 1818, som varit släkten Gustavsson trogen en tid följer med dem.</p><p>1880 lämnar alltså de sista i släkten Gustavsson Mörtö. Det är som redan nämnts Gustav Dahlgren och Katarina Maria (Kajsa Maja) Danielsdotter. Och som redan nämnts tar nu Jöns Andersson från Mellösa över. Han kom till Mörtö som dräng och nu blir han arrendator. Han är gift med Katarina Wilhelmina Sundgren, f 1831, och de har vid hennes död år 1883 så många som 9 barn födda mellan 1860 och 1882. Frans Oskar, f 1860, Anna Lovisa, f 1862 (se ovan), Johan Erik, f 1864, Axel Ernfrid, f 1866, Matilda Charlotta Vilhelmina, f 1868, Anders Gustav, f 1872, Kristina Sofia, f 1875, Karl August, f 1878 och Lars Emil, f 1882.</p><p>De yngre barnen följer med fadern till Ängsholmen, de äldsta sprids på gårdarna runtomkring som drängar och pigor.</p><p>Lars Johan Jansson från Floda, f 1838, tar över. Hans hustru heter Lovisa Karolina och är född 1840. De kommer närmast från Ängsholmen. Redan 1889 försvinner de till Djurö.</p><p>Ett nygift par vistas på Mörtö 1881-1884. Han kallas inhyst arbetare och namnet är Karl Axel Nyman, f 1856, gift med Lotta Nilsdotter, f 1858. De får en son, Karl Emil Albin år 1883, och 1884 drar de vidare till Orrö, där de får en dotter Hilda Josefina, f 1884. 1886 lämnar de församlingen och flyttar till Danvik.</p><p>Kortvariga blir också drängen Karl Johan Pettersson, f 1862, och hans hustru Maria Alexandra Vadström, f 1862, samt drängen Karl Johan Nilsson, f 1858. De dyker upp något år och försvinner igen.</p><p>Något långvarigare blir Karl Johan Lindberg, f 1853, och hans familj. Hans hustru, Margareta Charlotta Gauffin, f 1859, är från Forsmark liksom f.d. skolläraren Klaes Goffin som har blivit svärson på Västerby och flyttat dit. Kanske är Margareta hans yngre syster? Släkt är de i vilket fall helt säkert. Karl kommer till Västerby som statdräng 1886, men 1888 tar de istället över arrendet på Mörtö. De har fyra barn, Anna Charlotta, Hilma Maria, Emma Altea och Karl Gustav, födda 1879, 1882, 1883, 1885. De blir kvar till 1892 och flyttar därefter till Djurö.</p><p>1894 kommer en ny arrendatorsfamilj, eftersom husförhörslängderna upphör 1895 ser man inte här hur länge det stannar, men eftersom de har flera år bakom sig på Nämdö kan man nog gissa att de stannar ett tag. Johan Erik Sundberg, f 1847, är från Muskö och har bott i Nämdö skärgård i tjugo år. Han gifter sig år 1870 med Sofia Charlotta Jansson, f 1851 i Lövvreten, och de tar över hennes fars torp i Bråten. Där har de alltså bott länge när de blir arrendatorer på Mörtö. 1895 har de fem barn, Elin Sofia, f 1874, Johan August Leonard, f 1876, Agda Maria Elisabet, f 1880, Sigrid Nanny Matilda, f 1884, Arvid Gustav Albin, f 1890, och Bror Elis, f 1893. De har också en fosterson, Karl Gustav Hedström, f 1880. Han har kommit till Nämdö vid tolv års ålder.</p><p>Drängen Adolf Fredrik Blom, f 1871, bor på Mörtö år 1894, och 1892 till 1893 bor skollärarn Edvard Gillis Palmgren där. Om han undervisar på Nämdö känner jag inte till, men det är väl inte troligt eftersom församlingens ordinarie lärare Johan Alfred Hermansson, f 1859, bor kvar i skollärarbostaden i Grönvik och inte flyttar ut förrän 1894.</p>",
          "image": "img/countryside.jpg"
      },
      {
          "id": "orro",
          "title": "<h2>Orrö</h2>",
          "content": "<p>1847 får Orrö sin första torpare, Johan Mickelsson, född i Livland. Här kallas han inte torpare utan nybyggare. Och Orrö kalls inte torp utan Nybygget Orrö. Ända till 1860 står det upptaget på samma sida i husförhörslängden som Bråten. På Bråten bor ju samtidigt hans bror Göran Mickelsson från Dagö. Kanske finns det något samarbete där?<p>Johan Mickelsson, som är född 1812, kommer närmast från Djurhamn och har familj: hustru, Kajsa Greta Borgström , f 1811, och sonen Alexander Ernfrid, f 1842.</p><p>Kajsa Greta dör 1848, och 1849 gifter han om sig med änkan Lena Stina Lindgren, f 1814, som kommit till Nämdö från Ornö året innan.</p><p>Kajsa Gretas mor, Kajsa Greta Lövgren, f 1780, var med till Orrö men återvände till Djurhamn efter dotterns död.</p><p>1856 döms Johan Mickelsson av Sotholms häradsrätt för stöld till 14 dagars vatten och bröd. Detta antecknas noga i kanten varenda period av husförhörslängden så länge han lever!</p><p>Johan och Lena Stina får flera barn: Johanna Albertina Sofia, f 1853, Johan Alfred, f 1855, och Carl Otto Gotthard, f 1859.</p><p>De har en och annan piga och dräng som oftast inte stannar så länge. Det gör inte heller pigan Gustava Kindgren, f 1828, som tillsammans med sin oä dotter Augusta, f 1851, påträffas på torp efter torp under ett tjugotal år.</p><p>1857-1860 är änkan Brita Helena Söderberg Åkerblom, f 1801, inhyst hos dem. Hon kommer från Rörstrand och är utfattig och skattebefriad. <p>1860 har Orrö fått en egen sida och kallas torp. Några år därefter har Laga Skiftet ägt rum och Orrö ligger inte längre under Östanvik, utan under Västeräng. Syskonen Elmén från Östanvik kommer snart att börja sälja av delar av sin egendom för att ha råd att ta hand om resten.<p><em>Vid Laga skifte 1862 finns på Orrö:</em><br /><em>Stugubyggnad av timmer under läkt och tegeltak inredd till ett rum med spisel och bakugn, tvenne fönsterhälfter samt förstuga i gott stånd - värd - 100</em><br /><em>Fähus av timmer under halmtak jämte svale och foderlada - värd - 50</em></p><p>Lena Stinas son i förra äktenskapet, Frans Gustav Söderberg, f 1840, flyttar till dem på Orrö 1853. Under flera år har de inga pigor eller drängar. Frans Gustav är hos dem en hel del fast han däremellan är dräng på några andra torp, och Johans son Alexander Ernfrid är ju en hel karl. Men 1867 beger han sig till Stockholm och 1868 försvinner Frans Gustav igen.<p>År 1870 kommer drängen Johan August Malmstedt från Värmdö, f 1849, och det blir några omvälvande år.</p><p>Johan Mickelsson dör 1872, Malmstedt gifter sig med dottern Anna Mathilda Sofia och tar över som torpare.</p><p>De får 3 barn i rask följd. Mathilda Vilhelmina Fransina är äldst, f 1872</p><p>Mickelssons kvarvarande barn skingras.<p>Frans Gustav Söderberg gifter sig 1873 med Maja Larsdotter Hagström, f 1845, och återvänder till Orrö där han står som inhyses arbetare. Paret hamnar så småningom i Långvik där de hyr. Dräng blir han aldrig, och om Maja står det på 90-talet att hon idkar bagerirörelse.<p>Från 1772 bor också annat folk på Orrö i minst ett hushåll för sig. Det är först och främst Backstusittaren Johan Erik Jansson, f 1843, som 1867 gift sig med Charlotta Vilhelmina Melander, 1843. De har två barn, Ernst Fredrik, f 1869, och Selma Olivia Vilhelmina, f 1872. Charlotta Vilhelmina dör 1873. Resten av familjen bor kvar. Det framgår inte vilken funktion eller arbetsuppgift de har.</p><p>Hennes mor Anna Charlotta Melander bor med dem och stannar kvar efter dotterns död.</p><p>Två pigor och två drängar finns där under icke angivna perioder. Bland dessa Charlottas bror Frans August Melander, f 1848 (enligt ministerialboken, här kallad Frans Ludvig).</p><p>1876 flyttar Malmstedts till Sunnansund och där blir de kvar livet ut och efter dem bor sonen Elof, f 1888, kvar till mitten av 1900-talet. Mickelssons änka Lena Stina Lindgren följer dem och bor kvar till sin död 1893.</p><p>Malmstedts får åtta barn till på Sunnansund. Alla överlever till vuxen ålder.</p><p>1876 blir backstusittaren Johan Erik Jansson torpare. Och 1876 gifter han om sig med Anna Lovisa Karlsson, f 1854. De får två söner, men 1880, samma år som andra sonen föds, dör Johan Erik. Efter tre år som inhyses torparänka lämnar Anna Lovisa Orrö och Nämdö församling 1883. Yngsta sonen tar hon med sig, de två äldre, noterar prästen, ”vistas på Ingarö”.<p>Åren 1876-1880 kan man räkna till tio kortvariga pigor och drängar. Nästa period 1881-1885 finns det inga alls.<p>Det kommer ingen mer torpare till Orrö.</p><p>Carl Axel Nyman, f 1856, är inhyses arbetare. Han är gift med Lotta Nilsdotter, f 1858. De har tre barn: Carl Emil Albin, Hilda Josefina och Axel Valfrid, födda 1883, 1884 och 1885.</p><p>Familjen flyttar till Danvik 1886.</p><p>En piga och två drängar finns på gården. Johan Magnus Westerlund , f 1867, har en lång och snårig bana bakom sig som oä son från Ekholmen. Han har varit fosterson i Bråten och tjänstgosse och dräng och kommer nu närmast från Långviksskär. Och Karl Petter Jansson, f 1872, barnhusbarn från Stockholm, förefaller ha fått gälla som dräng redan vid 14 eller 15 års ålder.</p><p>Men nu blir det nya tider.</p><p>Johan Erik Öhman är född i församlingen 1839, gift sedan 1865 med Amalia Matilda Karolina Rydberg, f 1845. Han säljer den andel han äger i Gillinge och köper i stället Orrö där de bosätter sig år 1886 med sina två söner, den vuxne Karl Johan Herman, f 1866, och den lille Emil Algot, f 1884. (hist. Kartor, AVS 20)</p><p>1888 dör Johan Erik Öhman av brand i ett ben. Det blir auktion efter honom i mars 1889.</p><p>Amalia Matilda Karolina stannar kvar och klarar upp det och anställer en arrendatorsfamilj: Karl Otto Larsson, f 1853, hans hustru Anna Lovisa Nyman, f 1855, och deras tre barn. På så vis behöver äldste sonen aldrig känna sig tvungen att ta över gårdens skötsel. Han var redan vid köptillfället extra tullvaktmästare och blir senare jaktbåtsman.</p><p>Emil Algot växer upp och blir kvar i skärgården och blir så småningom pappa till Gun Öhman. Guns Livs.</p><p>Men det är en senare historia.</p>",
          "image": "img/countryside.jpg"
      },

      {
          "id": "paradiset",
          "title": "<h2>Paradiset</h2>",
          "content": "<p>Paradiset heter den tomt där Nämdö nuvarande kyrka från 1876 är belägen. Där ligger också den trettio år yngre före detta prästbostaden. Tomten uppläts ”för evärderlig tid” av Frans Ludvig Westerberg i Västeräng. På ungefär samma plats låg också Nämdös äldsta kyrkor innan Magnus Blix på Östanvik lät uppföra en rundkyrka i Kyrkviken nära säteriet.</p><p>I de första bevarade kyrkböckerna från 1772 finner man ”Prästgården”, Den är 1783-1790 omdöpt till ”Gamla prästgården”, och kallas 1791-1799 ”Klockargården”. Någon prästgård fanns det då inte på Nämdö eftersom Petrus Aspling valt att bo permanent på Runmarö. Men han flyttar så småningom tillbaks till Nämdö och det nya prästbostället i Krokvik (även kallat Norrtorp). 1799 står Krokvik för första gången upptaget i husförhörsboken, och därmed blir Klockargården åter Gamla Prästgården. Och till nästa period,1802-1807, är Gamla Prästgården omdöpt till Paradiset. Bägge namnen står med klammer omkring, så det är inget tvivel om att det är samma gård som avses.</p><p>Tyvärr skiljer sig uppgifterna i mantalslängderna åt på alldeles för många punkter för att man ska kunna påstå något bestämt. Där nämns varken prästgård, klockargård eller gamla prästgården, och där blir klockare och präst (och gamla fröken Blix) placerade på andra ställen och i andra konstellationer, eller - som också förekommer - inte placerade alls, bara upptagna med titel och namn.</p><p>Fanns det verkligen någon prästgård under senare halvan av 1700-talet? Att prästen bodde i Grönvik fram till rysshärjningarna vet man säkert, och det gjorde han nog även en ganska lång men obestämd tid efteråt. Mot mitten av 1700-talet placerar mantalsregistren honom dels i Grönvik, dels på olika Västerbygårdar och ibland tycks han ha tillgång till bägge samtidigt. Västanvik och Östanvik nämns också, liksom Bråten.</p><p>Ett par präster förefaller även ha bott en del på Solbaset (Skräckmarstorpet) på Uvö omkring 1770-talet. Åtminstone står det uttryckligen så i mantalsregistret. Magelins änka, omgift med hans efterträdare Per Melander – det var så man löste frågan om prästänkornas försörjning – bodde utan tvivel på Uvö och även dennes efterträdare Johan Kjellström. (Änkan, Marie Helena Ström, som redan 1772 är änka igen blir husföreståndarinna på Östanvik innan hon drar vidare med sina barn Johan Magelin och Ulrika Melander och försvinner från Nämdö skärgård någon gång under senare delen av 1770-talet. Men det hör ju egentligen inte hit.)</p><p>Så var och när börjar ”Paradisets” historia? Med gamla Prästgården-Paradiset? Det går inte att helt komma förbi den frågan om man vill ställa samman vilka som bott på torpet/gården Paradiset, men något entydigt svar kan man nog aldrig få. Man får nog lämna mantalslängderna åt sidan och börja vid husförhörslängderna 1772, och inte fundera så mycket på om det bott någon präst där eller inte.</p><p>1772 är både prästen Stefan Holmström och prästgården noga överstrukna och ingen annan uppges bo där. 1783 är prästen Johan Kjellström med familj överstrukna och kvar står två andra namn: Rydin (?) och Anna. Ingen förklaring alls till vilka de är. Och man återfinner dem inte senare någon annanstans.</p><p>År 1883 hittar man prästen Aspling med hustru kraftfullt överstrukna både i prästgården och på Östanvik. De kommer ju snart att finna en mycket bättre bostad på Runmarö.</p><p>Men klockaren Petter Lind, f 1762, bor där i gamla prästgården med sin hustru Maja Stina Jansdotter, f 1766. De har år 1782 till att börja med inga barn och bostaden delas med torparen: Sven Svensson, f 1735, och hans hustru Anna Ersdotter, f 1740. De bägge senare har två barn och flyttar inom kort till Västerby och därefter till Norrbacken, en annan av Västerbygårdarna.</p><p>Men Petter Lind blir kvar några år och nu kallas stället Klockargården. 1791 har de fått tre barn. Dottern Katarina Charlotta, f 1787, dör men pojkarna Karl Petter och Jan Olov, som är födda 1788 och 1791, får de behålla. I ett hushåll för sig bor Katarina Lind och drängen Erik Olsson och en fosterson till henne. Det ser ut som det står att hon är klockarens mor, men eftersom en person med det namnet senare står som hustru till Erik Olsson kan hon ju knappast vara det. Vidare bor där fördubblingsbåtsmannen Karl Norberg, f 1756, med hustru Greta Öman, f 1755, och dottern Kajsa Greta, f 1791.</p><p>Häpnadsväckande nog bor där också Magnus Blix syster, Brita Maria Blix, f 1739, med ett par egna pigor och förhoppninsvis en egen bostad på gården – eller åtminstone ett eget rum. Hon kommer i senare husförhör att benämnas ”gamla fröken Blix” och bor kvar till sin död 1804, medan gården byter namn först till Gamla Prästgården, sedan till Paradiset.</p><p>Inhyst hos Norberg är båtsmansänkan Kajsa Lisa Lerman, f 1741, som tidigare bott på Norrbacken. Hennes söner Johan Vilhelm, f 1778, och Niklas, f 1781, är inte med henne i Klockargården.</p><p>1798 har det glesat ut på gården igen. Gamla fröken Blix bor ju kvar och hon har ett par pigor.</p><p>Sjömansänkan Rachel Liljenquist, f 1745, är inhyses och vidare bor där jungfrun Anna Lisa Tillman eller Lillman, f 1745 eller 1748, som tidigare varit jungfru på Östanvik.</p><p>Efter fröken Blix död flyttar stattorparen Erik Olsson, f 1755, in med hustrun Katarina Lind, f 1770. (se ovan). Deras första son Karl Erik är född på Nämdö 1791. Sönerna Gustav Adolf och Johannes är födda i Åker 1796 och 1798, och Jonas är född på Nämdö 1805. 1809 dör Jonas, och de får en dotter, Kajsa. Men också Erik dör 1809 och änkan och barnen flyttar bort.</p><p>Sjömansänkan Rachel Liljenquist bor kvar och uppges nu vara utfattig. 1816 dör hon – oklart om hon då bor på Östanvik eller i Paradiset.</p><p>En skräddare, Erland Saktberg (eller Sahlberg?) bor där ett par år omkring 1805 med sin hustru. Skräddarna kom som regel utifrån och stannade så länge det fanns arbete och fick bostad någonstans där det fanns plats för dem. Ofta flyttade de mellan olika gårdar och torp.</p><p>1808 finns fortfarande bägge namnet på stället med, men 1812 heter det bara Paradiset. Tomrummet efter Erik Olsson fylls ut av en person med svårtolkat namn. Han ser ut att heta herr Per Rys eller Ryst och är en äkta fransman från Paris, f 1746. Katolik. Han har kommit till Nämdö skärgård 1806 och är samtidigt också skriven på Östanvik. Med honom är en kvinna, Maria Elisabeth Dumky (?), född 1767, svårläst vilken funktion hon har i hushållet. Hon har två halvstora döttrar och lämnar Paradiset 1812. Han är eventuellt död då.</p><p>Torpare 1818 är Per Persson, f 1781. Han har tidigare varit rättare på Östanvik och var då gift med Eva Stina Dahlström, f 1790. Numer är han gift med Maria Charlotta Gustavsdotter, f 1794 i Skräckmarstorpet på Uvö, men uppvuxen på Mörtö. Fadern är storbonden Gustav Gustavsson. De har två döttrar, Johanna Karolina och Maria Sofia, födda 1814 och 1817. Som änkling för andra gången bosätter han sig på Vånö, återigen omgift och med efternamnet Björkegren. Redan 1819 är familjen borta från Paradiset.</p><p>Istället bor där nu torparen Karl Wettergren, f 1789, och hans hustru Karolina Persdotter, f 1794. Han är från Tyresö, har varit dräng i Långvik och på Östanvik, under en kort tid torpare på Sunnansund och därefter båtförare på Östanvik. Hon är Nämdöflicka, dotter till Per Svensson i Västerby. De kommer till Paradiset som nygifta och 1819 föds sonen Karl Petter. De får inga fler barn och det ser inte ut att hända så mycket på flera år, inte förrän år 1831 när mannen drabbas av slag och blir oförmögen till arbete enligt marginalnoteringen. Samma år dör han. Karolina och sonen blir kvar. Hon tycks reda sig själv ganska bra med bara tillfällig hjälp av en och annan piga och dräng. Men 1835 gifter hon om sig med en man som varit i Nämdö skärgård några år tidigare. Bengt Olsson heter han, är född 1781 i Östergötland, och har mestadels vistats där. Han tar över som torpare men det blir inte så många år för 1840 drabbas också han av slag och dör. Änkan blir kvar, sonen blir torpare. 1856 och 1857 dör så först hon, sedan han i vattusot.</p><p>Torparsonen Karl Petter Wettergren bor hela tiden kvar, men han hinner bli 31 år innan han gäller för torpare i husförhörsboken. Många pigor växlar under ganska korta perioder. Dräng har man mera sällan och aldrig mer än en. Kan man dra någon slutsats av det vad gäller försörjningen? Inte så mycket fiske men en del djur? Vad vet man.</p><p>Ett fåtal av husfoket är av ett visst intresse:</p><p>Karl August Jansson, f 1826, stannar flera år i Paradiset, först som tjänstgosse, sedan som dräng. Han är son till Jan Jansson på Ängsskär som var änkling och drunknade 1829 ifrån en stor barnaskara. Karl August har varit fosterbarn på Mörtö och tjänstgosse på flera ställen, och på Paradiset blir han kvar flera år. Hans syster, Eva Stina Jansdotter, f 1823 är också i Paradiset av och till. Gustava Kindgren, f 1825, gästspelar en kort period – konstigt vore det annars: Hon har väl provat på de flesta torp och gårdar på själva Nämdö och ett par på öarna omkring. Ogifta Johanna Gustava Ferm lämnar sin son Sven Julius efter sig hos det barnlösa paret Öberg på Skräckmarstorpet, passerar Paradiset 1850 innan hon drar vidare till andra torp och gårdar. 1856 är hon gift och tar sin son och sin lilla dotter med sig till Ornö och förblir borta.</p><p>Karolina Augusta dör 1856 i vattusot. Karl Petter dör året därpå, likaså i vattusot. Torpet övergår 1858 till en ny familj som inte blir långvarig. Karl Gustav Nyberg, f 1814, blir aldrig fri från den skam en tidigare förseelse som straffats med fjorton dagars fängelse och kyrkoplikt dragit över honom, det upprepas i anmärkningsmarginalen gång på gång i husförhörsboken. 1850 har han gift sig med Anna Greta Söderling, f 1810, änka efter Karl Gustav Wahrnberg. 1858 flyttar de till Paradiset från Långvik med en del av barnen från tidigare äktenskap. Där dör Karl Gustav Nyberg redan 1859 i ”gastrisk feber”. Anna Greta blir kvar som inhyses och dör 1865 i lungsot.</p><p>En dotter blir kvar. Hon heter Augusta Albertina Wahrnberg och är född 1835. Hon har fått klara sig på egen hand tidigt, först som fosterdotter i Långviksskär, sedan som tjänstflicka. När hon kommer till Paradiset ungefär samtidigt som sin mor och sina syskon står hon som piga. Hon ger sig av för ett eller två år och återvänder 1861 med sin man, klockaren Karl Gustav Reinhold Borg, f 1831. De bosätter sig i Paradiset, får en dotter som dör och tre söner, Johan Frithiof, Albert Fredrik och Frans August Reinhold, födda 1863, 1865 och 1866.</p><p>Efter 1865 finns Paradiset inte längre upptaget i husförhörslängden, Familjen Borg hyr Båtsmanstorpet i Sand och senare i Krokvik.</p><p>Den husinventering som gjordes i samband med syskonen Elméns arvskifte räknar upp ett antal byggnader i dåligt skick:</p><p>Mangårdsbyggnad av timmer under torvtak, gammal och oduglig. En källare utan värde. Ett fähus av timmer under halmtak. En badstuga med eldstad under halmtak. En gammal sjöbod utan värde. Sammanlagt värderat till 45 Rd.</p><p>Men läget är bra, och på ungefär samma plats byggs omkring 50 år senare en ny prästgård. Kyrkan ligger vackert och centralt – ungefär mitt i byn, och från prästgården kunde prästerna hålla uppsikt över kyrkan som kunde stå olåst en stor del av sommaren.</p><p>Tråkigt nog såldes den för några år sedan.</p>",
          "image": "img/countryside.jpg"
      },
      {
          "id": "ragskar",
          "title": "<h2>Rågskär</h2>",
          "content": "<h3>Torparna på Rågskär</h3><h4>Johan Nyström ca 1791-1801</h4><p>Johan Nyström, f 1754, var förste torparen på Rågskär. Han var född i Mellösa och kom till Nämdö församling 1781 tillsammans med sin hustru Stina Ruthquist, f 1753 i Norrköping, och sonen Jan Petter, f 1779. De första 10 åren arbetade han på på Östanviks gård. Under några år står han som rättare, senare kallas han fiskearrendator. Han blir kvar där till 1791 och slår sig sedan ner på Rågskär, som fram till dess också kallats ”Östra Skären”. Han och Stina har nu tre barn till, nämligen Karl Gustav, f 1782, August Ulrik Vilhelm, f 1884, och Lovisa Stina, f 1790. 1793 får de sonen Reinhold och 1797 Efraim. Där stannar de i ca 10 år och flyttar sedan vidare till torpet Långvik på Nämdö. Jan Petter, som nu är vuxen, flyttar runt ett par gånger innan han tar över torpet Mellangården på Västerby. 1814 är Jan Petter den förste torparen på Grönskär. Han har egen familj och föräldrarna bor också hos honom. 1819 slår sig hela familjen Nyström ner för gott på Jungfruskär (där det funnits ett torp sedan 1802) och på Jungfruskär finns släkten kvar än idag.</p><h4>Erik Andersson och sonen Jan Erik ca 1801-1814</h4><p>Erik Andersson, f 1770, kallas inte torpare utan bonde. Hans hustru Anna Katarina Larsdotter är född 1855 och alltså 15 år äldre och sonen, Jan Erik, är född 1789. Familjen kommer från Värmdö. Erik dör 1804 och Anna Kajsa 1807. Sonen, som hädanefter kallar sig Lindström, tar över skötseln. tillsammans med sin hustru, Maja Stina Ersdotter, f 1790, från Nämdö. De har då en son, Karl Erik, f 1812. De har till att börja med bara en tjänstgosse till hjälp, men så småningom tillkommer ett mindre antal pigor och drängar. På Rågskär föds ett tvillingpar 1813, varav den ene, Gustav Adolf, överlever. 1814 flyttar familjen bort, först till Vånö, därefter till Grönskär, där Jan Erik omkommer hösten 1823 ”under fiske på havet”. Maja Stina dör 1827 och de föräldralösa barnen som då blivit fler tas omhand på Krokvik, Långviksskär och Jungfruskär. Ett par små tvillingflickor som Maja Stina fått som änka (”oäkta”) försvinner ur församlingen och kommer till Utö.<h4>Jan Erik Ersson (sedan Sjöblom) och Karl Gustav Gustavsson ca 1815-1832</h4><p>Jan Erik Ersson, f 1781, från Runmarö kommer till Nämdö 1812 eller 13. Efter att ha varit dräng en kort tid på Östanvik blir han 1814 torpare på Långvik, där Maja Stina Stefansdotter, f 1771, vid den tiden är piga sedan hon blivit änka. Maja Stina kom till Nämdö från Runmarö redan 1899, gifte sig med båtföraren på Östanvik Gustav Gustavsson från Skräckmarstorpet på Uvö. De hann bo på alla tre Uvötorpen – varav de själva anlagt Stensundet på Uvöskaten - innan Gustav dör 1811. Med honom har hon sonen Karl Gustav, f 1807. Jan Erik och Maja Stina gifter sig och flyttar till Rågskär 1814 som arrendatorer, alltså varken torpare eller bonde som Jan Erik och hans far. Begreppen verkar lite flytande.</p><p>1827 dör Jan Erik. Maja Stinas son Karl Gustav tar över som arrendator, men 1832 drunknar också han. Maja Stina Stefansdotter Sjöblom bor kvar som inhyses änka till 1835 eller 36 då hon flyttar till Uppeby på Runmarö, där hon dör 1837.</p><p>Man har mycket sparsamt med husfolk, och av dessa är Anna Kajsa Larsdotter, f 1809, av intresse. Hon gifter sig ett par år senare med Jan Petter Nyström som blivit änkling 1811 efter Eva Nilsdotter. Han hade redan fått flera barn, varav några dött, och nu blir det en ny kull Nyströmmare.</p><h4>Johan Erik Sjögren 1833-1850</h4><p>Johan Erik Sjögren, f 1802, kallas också arrendator och inte torpare. Han är född på Nämdö liksom hans hustru Greta Stina Svanström, f 1807, och de fem barnen. De kommer närmast från Mörtö. Jan Erik är son till den välbeställde arrendatorn där, Gustaf Gustavsson, och född på Skräckmarstorpet på Uvö. (Ej samme Gustav Gustavsson som ovan utan en svåger till denne, född i Nyland, Finland, ingift i Skräckmarstorpet på nittiotalet.) Johan Erik gifte sig med Greta Stina från Grönvik redan 1825, men de har bott kvar på Mörtö till nu.</p><p>Greta Stinas gamla föräldrar följer efter år 1836. De har tidigare bott nära det unga paret på Mörtö, men kommer nu närmast från Stensundet på Uvö. De blir kvar till sin död, 1836 och 1842.</p><p>Johan Erik och Greta Stina bor kvar till 1850. De hade fyra barn när de kom till Rågskär. Det var Vilhelmina Kristina, f 1826, Johan Adolf, f 1829, Gustav Alexander, f 1831 och Josefina Albertina, f 1803. Det blir tre till, nämligen Johanna Gustava Eleonora, f 1836, Sofia Amalia, f 1838, och slutligen Maria Dorotea, f 1846. Husfolk har man knappast alls för barnen behöver aldrig tjäna på andra gårdar. Alla sju överlever till vuxen ålder och flera av dem blir kvar i Nämdö skärgård.</p><p>1850 bryter man upp från Rågskär och bosätter sig på Ekholmen, där Jan Erik arrenderar sin bror Gustav Dahlgrens mark. 1864 dör han och Greta Stina flyttar till Bullerö, där hennes dotter Josefina, som nu är gift med Karl Gustav Åkerlund, f 1823, bor.</p><h4>Anders Petter Jansson 1851-64</h4><p>1851 är det torpare på Rågskär igen, men det ändras till arrendator redan 1856. Anders Petter Jansson, f 1823, är från Ornö. Han kom som dräng till Villinge 1845, gifte sig med dottern i granngården, Kristina Sofia Dahlgren, f 1825, år 1847 och första barnet, Karl Petter, föds 1852. 1856 får de dottern Emilia Sofia, men 1858 dör Kristina Sofia i barnsäng. Anders Petter gifter om sig med Eva Kristina Söderström, f 1837, som kommit till torpet som piga 1860, och 1864 flyttar de till Södersunda.</p><p>Utan stora barn till hjälp hade man från början flera pigor och drängar. Men 1854 kommer brodern Fredrik Wilhelm Jansson, f 1828, till dem från Ornö. 1858 gifter han sig med en kvinna från Ornö, men går till att börja med kvar som dräng hos dem. 1860 flyttar paret med sina två barn till eget och tar över torpet Källsäng på södra Nämdö.</p><h4>Karl Johan Theodor Wahrnberg 1864-75</h4><p>Wahrnberg är född på Ängskär 1838, har varit sjöman och kommer nu närmast från Långviksskär. 1860 gifter han sig med Sofia Josefina Gustavsdotter, f 1838, från Mörtö. Hon är dotter till Gustav Gustavsson på Mörtö i hans andra äktenskap och alltså halvsyster till Johan Erik Sjögren som tidigare varit arrendator på Rågskär. Paret flyttar till Råskär 1864 och modern, Gretha Karolina Danielsdotter, f 1804, som är änka sedan 1854 flyttar med. Hon dör 1867.</p><p>Karls bror Frans Gustav Wahrnberg, f 1845, flyttar till dem från Hamnskär, men blir inte kvar så länge där. 1866 är han skriven på socknen, och det noteras att han ”far på ångbåt”.</p><p>På Mörtö har torparparet fått två barn som bägge dött kort tid efter födseln. På Rågskär får de i tät följd fem barn som alla överlever. Det är Agneta Josefina, f 1865, Elin Margareta, f 1867, Karl Gustav Ernfrid, f 1869, Johan Fritiof, f 1872, Sofia Fransina, f 1875.</p><p> År 1875 flyttar familjen till Värmdö.</p><p>Det finns en hel del människor på Rågskär under de här åren. Man har t.ex. en fosterson, Karl Gustav Jakobsson från Ingarö, f 1862 (alltså för ung för att vara till nytta), som senare följer med familjen till Värmdö.</p><p>En piga man ofta stöter på är Gustava Kingren, f 1825, som med sin ”oäkta” dotter Augusta, f 1851, cirkulerar mellan torp och gårdar och fastland utan att slå sig ner någonstans för en längre period. Vidare de tämligen jämnåriga drängarna Sven Julius Melander, f 1845, och Jonas Ludvig Melander, f 1843, födda i Vaxholm respektive Dalarö och mellan vilka inget släktskap går att utläsa ur kyrkböckerna – inte heller tycks de vara släkt med Ida Matilda Elisabet Melander, f 1853, som är piga där samtidigt med dem och vars familj hör hemma på Nämdö.</p><h4>Fredrik Wilhelm Jansson 1875-84</h4><p>Arrendatorn Fredrik Wilhelm Jansson 1828 är född 1828 på Ornö. Hustrun Anna Katarina Sundberg, f 1831, är likaledes från Ornö. De har tre halvstora barn, Henrika Charlotta, f 1858, Johan Gustav, f 1860, och Maria Matilda Antoinetta, f 1868. De kommer närmast från Krokvik som de arrenderat. 1884 flyttar föräldrarna till sitt eget på Skogavik, och barnen, som då är vuxna, flyttar åt olika håll.</p><p>Matilda Vilhelmina Wahrnberg är piga på Rågskär omkring 1871 och återvänder ca 1873-1874 med sin ”oäkta” dotter Augusta, f 1873, sedan flyttar hon precis som Gustava Kindgren före henne runt med sitt barn mellan torp och fastland.</p><p>Det kommer ännu en Melander till Rågskär: Karl Rickard Melander, f 1846 på Dalarö. Han har varit torpare på Sunnansund men efter hustruns död flyttat till Rågskär med sin son Karl Ludvig Engelbrekt, f 1872. Han är inte dräng utan <em>arbetare</em>, och han hyr sin bostad. När de nya arrendatorerna tar över flyttar han till Östanvik.</p><h4>Familjen Sandström 1884-</h4><p>Sista arrendatorsfamiljen på Rågskär är familjen Sandström. Karl Anders Gotthard Sandström, f 1858, är från Ornö. På Mörtö har han träffat sin hustru, Anna Lovisa Andersson, f 1862, som är dotter till dåvarande arrendatorn på Mörtö, Jöns Andersson, f 1827, och f.d. båtsman. De gifter sig 1882, bor på Villinge 1883, där han benämns ”inhyses fiskare” och kommer 1884 till Rågskär.</p><p>Två syskon till henne är med från Mörtö som dräng och piga. Det är Johan Erik Andersson, f 1864, och Matilda Charlotta Vilhelmina, f 1868. Två år blir de där, åtminstone hon, vad honom beträffar är det mer oklart. 1886 kommer en äldre bror, Frans Oskar Andersson, f 1860. Liksom Karl Rickard Melander är han inhyses arbetare. 1887 gifter han sig och lämnar Nämdö skärgård.</p><p>Efter två utomstående mycket kortvariga drängar kommer så lillebror Anders Gustav Andersson, f 1872, som varit en tid på Ingarö. När denne ger sig av efter något år blir det ingen mer dräng eller piga på Rågskär. På något vis tycks man ha klarat av både gård och en barnaskara som växte för varje eller vartannat år. 1895 när husförhören upphör har man sju barn: Karl August Leonard, f 1883, Otto Viktor Andreas, f 1885, Johanna Maria Vilhelmina, f 1887, Johan Albert, f 1889, som dör samma år, Emma Sofia Kristina, f 1890, Johan Albert (!), f 1990 och Knut Edvin, f 1894. – Fjorton barn blev det, elva överlevde.</p><p>Barnen fick förstås börja hjälpa till mycket tidigt och Knut blev kvar och slet hårt med den nye ägaren, direktör Potts, nycker och infall sedan denne köpt upp Östanvik och kringliggande öar. Detta har Maj-Britt Eriksson skildrat i flera böcker som bygger på intervjuer med den åldrade Knut, då ägare till Östanvik och en förnämlig handelsträdgård.</p>",
          "image": "img/countryside.jpg"
      },
      {
          "id": "rorstrand",
          "title": "<h2>Rörstrand</h2>",
          "content": "<p>Rörstrand är en av de äldsta gårdarna på Nämdö. Fogderäkenskaperna från år 1570 nämner åtta bönder: i Västanvik, Långvik, Rörstrand och Mörtö samt 4 i Västerby. Och så Östanvik som var skattebefriat.</p><p>I mantalslängderna kan man följa Rörstrand från mitten av 1600-talet. Med undantag för åren direkt efter rysshärjningarna 1719 är gården bebodd och oftast av fler än två arbetsföra personer, eventuellt kan det ibland vara fråga om två olika hushåll på gården.</p><p>Från 1773 läser man första gången ”till gården” och senare i stället ”till Östanviks säteri” och de som brukar stället benämns ibland ”stattorpare”, enl. Nationalencyklopedin;”<strong> stattorpare,</strong> statare som avlönades dels med brukningsrätten till ett torp, dels med stat i form av spannmål”.</p><p>Tydligen har ställets odlingsbara mark reducerats i och med att Rörstrand ”lades till gården”. I husförhörslängderna anges oftast inte brukarens funktion, men då och då efter 1788 dyker benämningen torpare eller stattorpare upp, aldrig bonde.</p><p>Både enligt mantalsregistret och det första husförhöret från 1772 bor på Rörstrand Jonas Persson, f 1716, och hans hustru Katarina Larsdotter, f 1724. De har sex barn: Anders, f 1753, Katarina, f 1759, Brita, f 1759, Lars, f 1762, Anna, f 1765, och Erik, f 1765. Inga drängar eller pigor, inga inhyses.</p><p>Enligt mantalslängden står gården tom strax därpå och nästa familj som flyttar in är Johan Johansson (Jan Jansson), f 1738, med hustrun Brita Ersdotter, f 1744, och sonen Johan, f 1770. De har en piga Kajsa, f 1769, samt drängen Sven, f 1762, som gifter sig och flyttar till Västerby. (Osäkert, knappt läsbar kommentar,och det går inte att hitta honom inte på Västerby heller.) Jan Janssons namn återkommer under flera år.</p><p>Nu och flera år framöver är det ofta två hushåll på gården och mycket folk och snabba växlingar, det är svårt att se vilka som är där samtidigt och hur många man är åt gången. Och böckerna är så rörigt och kladdigt förda att det knappast är meingsfullt att skriva något om alla personerna här. Det får räcka med några stycken. Och även vad dem beträffar är det risk för missuppfattningar och feltolkningar.</p><p>Hans Zachrisson från torpet Maren, f 1745, bor där kortvarigt fram till sin död, år 1785. Hans hustru heter Brita Ersdotter och är född 1744 och barnen är tre: Zacharias, f 1775, Jonas, f 1779, och Vilhelmina, f 1782. Samtliga försvinner vid tiden för Hans Zachrissons död.</p><p>Erik Jonsson bor där med sin hustru Anna Ersdotter. Och Jonas Persson, f 1720, med hustrun Katarina Andersdotter, f 1722, och sonen Lars, f 1763, som har fallandesot.</p><p>Och inhyses en änka, Katarina Ersdotter, f 1702. Och änkan Brita Jonsdotter.</p><p>Erik Hammarström, f 1767, är tjänstgosse på 1790-talet.</p><p>Vidare finns där Jan Erik Stenberg, f 1854, i husförhörslängden kallad torpare. Han är gift med Katarina Bidina Friman, f 1858. De försvinner före sekelskiftet och vi återfinner henne senare som änka ute på Långviksskär.</p><p>Anna Jansdotter, f 1855, har fått två barn i Norrbacken tillsammans med sin man Jan Svensson: Jan, f 1781, och Karl, f 1784. Karl dör i kopporna 1793. Mannen tycks dö ungefär vid samma tid som Karl föds och dottern Maja Greta, f 1787, får hon med sin nästa man, Jan Erik Lövgren, artillerist(?), (dessförinnan har de enligt födelseboken fått dotter Anna Lovisa år 1786, men namnet återkommer aldrig, varken i dödboken eller någon annanstans) och sedan är hon änka igen innan hon gifter om sig med Anders Ersson, f 1760.</p><p>Med honom får hon sonen Erik år 1792, men han dör före två års ålder. Till sist, på nyårsnatten 1793 får hon en son som får leva. Han får också namnet Karl. År 1800 är hon änka igen. Först bor hon kvar på Rörstrand, men mot slutet finner vi henne och Karl inhyses på Sunnansund där hon dör 1815. Maja Greta gifter sig och flyttar till Ornö.</p><p>Kanske bor där också Mats Jansson, f 1756, med sin hustru Brita Jansdotter, f 1760. Namnet är kraftfullt överstrukna liksom namnet på deras tjänsteflicka, Anna Jansdotter, som uppges vara född 1865 (bortemot 20 år alltså – en orimligt hög ålder för en tjänsteflicka.)</p><p>Där ska också finnas en bonde, Per Ersson, f 1863, och hans hustru Anna Sofia Ström. Men kanske syftar de senaste uppgifterna här på ett annat torp.</p><p>Det är inte bara kladdigt skrivet utan också väldigt röriga och opålitliga uppgifter. Jag tror att förklaringen kan vara att det var ett stattorp där många personer placerades för längre eller kortare tid som arbetsfolk till säteriet eller som inhyses. Pigor och drängar finner man inga alls under de här åren.</p><p>Präst var under den här perioden Aspling som hade långa resor till sin kyrka och sina församlingsbor och kanske var han inte på sitt allra bästa humör alla gånger.</p><p>Till nästa period, från åren före sekelskiftet, har anteckningarna blivit tydligare. Då finns det två hushåll (och lite extra personer) på Rörstrand.</p><p>Anders Andersson, f 1747, med hustru Maja Greta Jansdotter, f 1754, och barnen Jan, f 1789, Maja Greta, f 1794 – hon dör under perioden – och Erik, f 1798.</p><p>De har senare också en tjänstflicka, Hedvig Mellqvist, f 1786.</p><p>Och inhysemannen Anders Jansson, f 1744, som har flyttat dit från Runmarö.</p><p>Familjen bor inte kvar år 1802.</p><p>Det andra är torparparet Sven Ersson, f 1763, hans hustru Greta Eriksdotter, f 1754, och sonen Karl Erik, f 1792. De får sedan även två döttrar, Kajsa Maja, f 1797, och Anna Greta, f 1801. De har flyttat in vid mitten av 1790-talet och blir kvar länge.</p><p>Katarina Jönsdotter, f 1729, benämnd svärmor bor hos dem, gissningsvis är det Gretas mor.</p><p>Och änkan Anna Jansdotter och hennes barn som redan nämnts. Vidare en person vid namn Lisa Larsdotter. Hon är född 1733 och dör 1810. Inhyses är även änkan Ingeborg Westerberg, som förefaller ha lämnat Rörstrand till 1802.</p><p>En tjänstgosse, Jan Fredric Malm, har också funnits där under en kortare period.</p><p>1808-1807 är Per Magnus Gedda, f 1794, tjänstgosse hos dem. Han är son till den avlidne Anders Gedda på Maren, noteras ofärdig och drunknar år 1809 på Långvik dit han flyttats år 1808. Hans äldre halvsyster var då piga där.</p><p>I början av 1800-talet bor också paret Johan Stenström, f 1773, och Stina Olsdotter, f 1770, i eget hushåll på Rörstrand. 1807 flyttar de som stattorpare till Långvik, där deras dotter Anna Stina föds. De har en piga Engla Jansdotter som tidigare varit piga i Långvik.</p><p>När Stenströms flyttat ut är Sven Erssons familj ensamma på gården och de kallas nu torpare och inte stattorpare. Men det som förr måste ha varit en ganska välbeställd gård förefaller numer sedan mark lagts under säteriet vara ett magert torp som knappt försörjer sin torpare. Så inhysesfolk hade man också fortsättningsvis, det gav väl en välbehövlig slant extra.</p><p>En sådan är Katarina Ersdotter, f 1764, som blir kvar till sin död 1820. Med henne bor sonen Hans Anton, f 1799, tills han blir stor nog att bli tjänstgosse först på Skräckmaren och sedan på Bråten.</p><p>Man har en dräng under en mycket kort period vid namn Per Andersson, f 1770. Han tycks vara ensamstående med en son Karl, f 1807, men gifter sig tydligen mycket snart därpå med Maja Stina Landgren, f 1783, piga på Långvik och de blir torpare på Grönvik ca 1818. (1820 är Maja Stina änka och inhyses på Bråten.)</p><p>En annan dräng, Karl Andersson, f 1793, är på Rörstrand åren 1818 och 1819. Efter honom kommer Mats Åkerlund, f 1793, tillsammans med ett barn, Abraham Hindrik August, f 1811, som kanske är hans fosterson, i själva verket är han kanske son till Abraham Österman, f 1783, som går som dräng på olika gårdar, men det är mycket oklart. Han försvinner ur böckerna ganska snart.</p><p>Mats blir kortvarig som dräng, 1821 är han istället svärson, gift med äldsta dottern Kajsa Maja, och 1925 uppges paret flytta till Krokvik med sin lilla dotter Anna Lovisa, f 1824. Men dit kommer de aldrig utan det blir i stället nybygget Högholmen, som de arrenderar.</p><p>Ny dräng på torpet är Erik Andersson under åren 1821-1824. Efter honom kommer Karl Anders Brandt, f 1793. Han kommer närmast från Grönvik och drar efter något år vidare till Skräckmaren.</p><p>Ny tjänstflicka är Brita Stina Karlsdotter, f 1809. Hon har redan varit tjänstflicka på Gillinge några år när hon kommer till Rörstrand 1825. Under den följande perioden fram till 1830 blir hon gammal nog att vara piga. Under samma period lämnar fadern Sven Ersson driften av torpet till sonen. Sven kallas nu helt enkelt ”fadern”, Karl Erik är torpare, och utöver Brita Stina har man inget mer tjänstefolk till sin hjälp.</p><p>1831 dör den kvarvarande dottern Anna Greta.</p><p>1834 gifter sig Karl Erik och Brita Stina Karlsdotter.</p><p>1835 ändrar Karl Erik sitt efternamn från Svensson till Öberg.</p><p>1836 kallas stället för <em>torpet</em> Rörstrand</p><p>1837 flyttar hela familjen till Skräckmaren.</p><p>Men de sista åren före flytten är det en strid ström av drängar och pigor igen.</p><p>Det är Brita Kajsa Nilsdotter, f 1781, Elias Malmros, f 1779, Jan Erik Wiberg, f 1805 (han går vidare till Högholmen), Margareta Thomasdotter, Nils Nilsson Fagerström, f 1803, Anders Öberg, f 1807 och till sist Karl August Westerlund, f 1817, som följer med dem till Skräckmaren.</p><p>Ny torpare 1837-1840 blir Jakob Andersson, f 1800. Han är ursprungligen från Kurland, men kommer närmast från Ornö där hans hustru är född. Hon heter Anna Greta Andersdotter och är född 1808. De har en dotter Eva Sofia, f 1836, och får en till på Rörstrand, Klara Elisabeth, f 1839. 1840 flyttar man tillbaks till Ornö.</p><p>En piga, Karolina Charlotta Sjöblom, f 1822 på Långvik, följer dem till Ornö, men återvänder senare till skärgården. Tjänstflickan Lovisa Björkman, f 1823, kommer från Ornö och återvänder dit samma år. Anna Katarina Hedman från Pilhamn, f 1819, stannar ett par åt hos dem.</p><p>Nu följer ett par år utan torpare. Näste man som brukar torpet är Mats Holmberg, f 1800.</p><p>Han år där 1841-1843 och kallas statdräng. Hans hustru heter Kristina Matsdotter, f 1806, och de har fem barn: Frans Gustav Johan Erik, Mats Petter, Isak Och Anna Greta, födda 1830-1841 på Ingarö, Djurö, Möja och Nämdö. 1843 försvinner familjen till Utö.</p><p>Så får torpet sin torpare igen. Petter Åkerblom, f 1797, flyttar in år 1843 med sin hustru Brita Helena Söderberg, f 1801. De har fyra barn, Brita Sofia, f 1835, Helena Johanna, f 1836, Karl Petter, f 1840, Anna Maria, f 1842.</p><p>Det går inte bra för dem. Snart kommer anmärkningarna. De har inte lyckats betala skatt för 1847, 1848 eller 1849. Och värre blir det. Man noterar att Petter Åkerblom är utfattig och inte kan skatta. Barnen skickas ut att försörja sig själva så fort det är möjligt.</p><p>Hjälp skaffar man sig genom att städsla en gravid eller möjligen nyförlöst ogift piga – säkert en billig arbetskraft. Men inte heller hon, Gustava Kindgren, f 1825, stannar längre än nödvändigt hos dem.</p><p>Petter Åkerblom dör 1857, utfattig och befriad från skatt, de två yngsta tillfälligt hemmavarande barnen försvinner till Djurö. Och änkan, Brita Helena Söderberg, blir inhyst först på Orrö, sedan på Norrbacken där även änkan Brita Stina Karlsdotter år inhyses vid samma tid. Där satt de kanske och jämförde sina minnen från Rörstrand.</p><p>Efter 1857 bodde det aldrig mer någon brukare på Rörstrand så långt som husförhörsböckerna sträcker sig.</p>",
          "image": "img/countryside.jpg"
      },
      {
          "id": "sand",
          "title": "<h2>Sand, båtsmanstorpet</h2>",
          "content": "<p>Nämdö hade liksom alla andra kust- och skärgårdssocknar sin egen båtsman och skyldighet att hålla denne med bostad och vissa förnödenheter. På Nämdö hette båtsmannen nr 18 Krumlin (Krumbling, Krumling, Krummelin). Det var inte alls så att uppgiften höll sig inom en familj, utan det var bara själva namnet som följde med uppdraget. </p><p>Det framgår inte alls av de äldre mantalsuppgifterna var han bodde, men det man ser i husförhörslängderna är att bostaden varierade något. Till att börja med finner man honom på Skärvassa, senare som regel på Norrbacken, en av Västerbygårdarna. Sannolikt hade han ett eget hus på gården, för oftast är ganska många personer skrivna där, och ofta hittar man änkor och andra inhysespersoner. </p><p>I mitten av 1800-talet inrättar man ett speciellt båtmanstorp i Sand och 1848 flyttar den första båtsmannen dit. Karl Johan är förnamnet och han kommer från Ornö och är född 1825. 1850 gifter han sig med Maria Kristina Söderqvist, f 1822, som varit flera år i skärgården som tjänstflicka och piga på olika ställen. Modern, Greta Ersdotter Söderqvist, f 1799 som då är piga i Källsäng, flyttar till dem, och systern, Greta Lena Söderqvist, f 1832, som har en ”oäkta” dotter, är piga hos dem ett par år innan hon gifter och flyttar bort. </p><p>Båtmansparet får tre döttrar i rask följd. Det är Klara Lovisa, f 1851, Johanna Maria, f 1852, och Amalia Charlotta, f 1855. 1858 flyttar de ifrån Nämdö och till Värmdö. </p><p>1858 tar Jöns Andersson vid. Han är född 1827 och kommer närmast från Grönvik och Mörtö, är nygift med Katarina Vilhelmina Sundgren. 1863 eller 1864 blir Jöns civil igen och familjen blir nybyggare på Boskapsö. Tre barn har de med sig från Sand: Frans Oskar, f 1860, Anna Lovisa, f 1862, och Johan Erik, f 1864. och många fler blir det på Boskapsö. (Anna Lovisa kommer en dag att gifta sig med Karl Anders Gotthard Sandström och på Rågskär bli mor till ett stort antal barn, varav Knut Sandström som senare köpte Östanvik och där drev en förnämlig handelsträdgård har blivit känd genom Maj-Britt Erikssons böcker. Men det hör egentligen inte hit.) </p><p>Karl Vilhelm Nordell, f 1837, blir näste Krumlin. Han är gotlänning och har varit dräng på Mörtö i något år, innan han tar vid som båtsman i Sand år 1864. 1868 flyttar han till Möja. Det märks ingenting av honom i husförhörslängderna under dessa fyra åren, men desto fler noteringar om ”bevistat förhör” och ”begått nattvard” har en annan familj som hyr sin bostad i Sand. Karl Gustav Reinhold Borg, f 1831, som är klockare och senare även kantor och fjärdingsman flyttar in 1861 och kommer med några kortare avbrott att bo där till sin död 1895. Hans är gift med Augusta Albertina Wahrnberg, f 1835, som har sin far och flera syskon i Nämdö skärgård. Deras barn heter Augusta Maria, f 1862, Karl Johan Fritjof, f 1863, Gustav Albert Fredrik, f 1865, Frans August Reinhold, f 1866, och Augusta Sofia Josefina, f 1874. Tre fosterbarn blir det också på 1880-talet, av vilka Gustav Berhard Nilsson, f 1884, blir kvar i Nämdö skärgård och vars släktingar man alltjämt finner på Nämdö. Men det är också en annan historia.</p><p>Rimligen bodde familjen Borg för sig i en särskild bostad på torpet. För det finns nästan alltid en båtsman också och ofta därtill en till hyresgäst eller inhysing. 1867 kommer Johan August Gustavsson Krumlin, f 1845, till Sand. Och samtidigt bor där en arbetskarl, Anders Vilhelm Berg, f 1817. </p><p>Under 1870-talet är det så många som tre familjer som hyr där.</p><p>Karl Rickard Melander, f 1846, och hans hustru Anna Kristina Nyberg, f 1837, och deras son Karl Ludvig Engelbrekt, f 1872. De blir mycket kortvariga i Sand, flyttar till Långvik där hon dör och han bor kvar i Nämdö skärgård, mest på Rågskär där han hyr in sig med sonen som änkling utan att gifta om sig. </p><p>Vidare Lars Johan Jonsson, f 1838, och hans hustru Margareta Charlotta Jansdotter, f 1848, och en dotter Emma Martilda, f 1872. Hustrun och dottern dör 1873 och 1874 och han flyttar ut. </p><p> Och ännu ett gift par, Frans Gustav Söderberg, f 1840, och Maja Larsdotter Hagström, f 1845, även de arbetare som hyr. De flyttar till Långvik och på 1890-talet, står det, driver hon en bagerirörelse. </p><p>Senare hyr Henning Hjalmar Ahlqvist, f 1860, åren 1878 och 1879.</p><p>Och efter honom Karl Johan Lundberg, f 1840.</p><p>Men visst finns det också båtsmän på båtmanstorpet. Johan August Krumlin gifter sig 1872 med Johanna Vilhelmina Matsdotter, f 1846. De får fyra barn i Sand: Karl August Golderneck, f 1873, Selma Vilhelmina Matilda, f 1875, Alfred Ferdinand, f 1876 och Johan Fridolf, f 1879. 1880 flyttar de till Ekholmen, men redan före dess är det oklart vem som egentligen är båtsman. Brodern Alfred Gustavsson, f 1853, kommer nämligen till Sand. Först hyr han, sedan kallas han båtsman och därefter noteras att han är en förrymd båtsman som skrivs på socknen.</p><p>Istället är nu Axel Gottfrid Andersson, f 1859, båtsman från 1879. Och han rymmer också och skrivs på socknen.</p><p>Sedan är ingen mer båtsman skriven i Sand. Ett barnbarn till Johan August Krumlin bodde fram till 1980-talet kvar på Ekholmen. Ivar Gustavsson hette han. Många av de äldre minns honom. Det gör även jag. Och båtsmanstorpet står kvar ovanför Sands brygga.</p>",
          "image": "img/countryside.jpg"
      },
      {
          "id": "sandskar",
          "title": "<h2>Sandskär</h2>",
          "content": "<p>Det finns många frågetecken kring Sandskär. Till att börja med: Var är det beläget? Hur uppstod det? Vem var nybyggaren Johan Modig ”Ventil”, f 1804, hur fick han sitt namn? </p><p>Johan Johansson, född 1804 i Kungs-Husby (eller möjligen Kungsholmen i Stockholm enligt någon uppgift), kom till Nämdö redan 1823, då han var dräng på Villinge. Under femton år flyttar han mellan fastlandet och olika torp och gårdar innan han 1838 gifter sig med Anna Greta Henriksdotter från Åland, f 1806. Efter 1844 blir han permanent kvar i Nämdö skärgård. Första barnet, Jan Erik, är född på Nämdö 1839. Likaså den yngsta, Maria Kristina, f 1846. De två mellanpojkarna, Anders Gustav och Karl Fredrik är födda i Djurhamn 1841 och 1843. </p><p>Johan kallas från början omväxlande Johansson eller Modig eller bägge namnen; under en mellanperiod gärna med tillägget ”Ventil”. Senare heter han bara Johan Modig. Ett soldatnamn är det ju, men han tycks aldrig ha varit soldat – han var ju bara 19 år när han först kom till Villinge. </p><p>1844 bosätter familjen sig i Skärvassa där Johan blir torpare. Där blir det strax svårigheter. 1847 noteras det att han aldrig blev skattskriven där för 1847. 1848 flyttar han till Sandskär där det anmärks att han är utfattig och att han byggt sitt hus utan tillåtelse men nu i alla fall är mantalsskriven för 1852 och ”anmäld till undersökning av rätta och lagliga förhällandet av denna inkräktning”. </p><p>Pojkarna får gå ut tidigt som tjänstgossar och drängar hos andra. Kanske bor fattighjonet f.d. sockenskräddaren Johan Dahlin inhyses hos dem när han skickas hem från lasarettet som obotlig. Han står i alla fall upptagen på samma sida. Dör 1851. </p><p>Med bara hustrun kvar i huset är Johan fortfarande fattig och befriad från skatt. Dottern Maria Kristina får också gå ut tidigt och tjäna som tjänstflicka och piga. Från Hamnskär återvänder hon till Sandskär 1865 och föder sin dotter Matilda Augustina. 1867 beger hon sig med dottern till Djurö. 1870 återkommer hon. </p><p>Johan Modig dör i lungsot 1871 och kvinnorna är ensamma kvar i fyra år. Men 1875 gifter sig Maria Kristina med Karl August Lindgren, f 1846. Han var dräng på Hamnskär samtidigt som hon var där och kanske är han far till Matilda Augustina? Eller så är de bara goda vänner sedan den tiden. Så är det nog för Matilda kallas genomgående för ”oä dotter”. Karl August har varit lite på Grönskär och en tid hos sin bror på Brunskär, men mesta tiden har han varit på fastlandet. Nu flyttar han ut till Sandskär som måg och som fiskare. De får sönerna Johan Fredrik August 1877 och senare Emil Martin 1885. Den senare dör vid 2 månaders ålder. </p><p>1877 dör Anna Greta vid 71 års ålder och med plats över har de ett par, Johan Peter Lindström, f 1843, och Fredrika Eleonora Lindgren, f 1851, boende hos sig ett par år i slutet av 1870-talet. Dottern far till fastlandet redan vid 16 års ålder, år 1881. Hon återvänder för ett år 1889 och vänder sedan åter till Huddinge. Även sonen söker sig till fastlandet, men återvänder till skärgården och blir dräng på Gillinge. </p><p>När husförhörslängderna upphör finns alltså bara två personer kvar på Sandskär och när de dör år 1902 0ch 1903 finns det ingen kvar som är skriven på Sandskär.</p>",
          "image": "img/countryside.jpg"
      },
      {
          "id": "sandviken",
          "title": "<h2>Sandviken</h2>",
          "content": "<p>Mycket förändras på Nämdö vid mitten av 1800-talet. Gamla torpställen försvinner och markerna läggs under huvudgården. Andra torp och gårdar uppstår och syskonen Elmén börjar så smått sälja av sina ägor för att finansiera upprustningen och nybyggnationerna på de ägor de ärvt när Östanvik skiftats. Och snart börjar man sälja till stockholmare, när sommarnöjeskulturen sprider sig också till den burgna medelklassen.</p><p>Sandviken är varken torp eller sommarnöje. Det är en benämning på ett stycke mark och hus på Västanvik. Den finns upptagen första gången i husförhörsboken för 1866 och framåt. År 1868 upplåts den till Nils Ludvig Melander, f 1819. Han är av en gammal och utbredd Nämdösläkt, son till klockaren Nils Melander, f 1787, och gift med tidigare nämdöprästen Bäckegrens dotter, eller snarare styvdotter, Matilda Olympia Westerberg, f 1818. Fram till dess har de för det mesta bott i Skärvassa. Här kallas han 1870 för backstusittare, men det ändras sedan till fiskare och det anges att han hyr sin bostad. </p><p>Dottern Ida Matilda Elisabet, f 1851, bor hos dem det första året och tar sedan tjänst som piga först på Rågskär och sedan Bullerö. Yngsta barnet Nikolaus Konrad, f 1858, blir kvar. Det noteras att han hör illa. Han blir kvar med fadern också som vuxen sedan modern dött år 1880. Han är fiskare som fadern och skeppare.</p><p>Den äldre brodern Karl Rickard Melander bor eventuellt också där en kortare period sedan han blivit änkling år 1876 men går snart vidare som arbetskarl på Rågskär och vidare till Östanviks gård.</p><p>Nils Ludvig Melander dör 1891, Nikolaus Konrad blir kvar till 1893 när han beger sig till Stockholm. </p><p>En person till har bott på Sandviken. Det är Albertina Karolina Malmgren som får flytta dit som inhyses och skattebefriad. När huset blir tomt 1893 kommer hon på socknen.</p><p>Därefter är ingen skriven i Sandviken. Det står upptaget i boken som ” Sandviken no 2, hus, ägare Karl Johan Söderbergs dödsbo.”</p>",
          "image": "img/countryside.jpg"
      },
      {
          "id": "skarvassa",
          "title": "<h2>Skärvassa från 1783</h2>",
          "content": "<p>Skärvassa står upptagen i husförhörslängderna första gången 1783.</p><p>Båtsman Krumelin står det. Död.</p><p>Hustru</p><p>Son</p><p>Krumlins änka, f 1748, bor kvar en tid med sonen Karl, f 1775. (Det kan möjligen vara fråga om änkan efter en senare båtsman, år och ålder stämmer inte så bra.) Hon gifter om sig 1785 med Niklas Wahlström vid Kongl Artilleriregement no 74 och får ett dödfött gossebarn 1786. Därefter lämnar de församlingen.</p><p>På torpet bor samtidigt Skomakaren Anders Öman som dör 1785 i tarmvred.</p><p>Där bor också inhyses änkan Katarina Andersdotter, f 1722 eller 1734, hennes son Lars eller Erik Jonsson, f 1763 eller 1764, och en dotterdotter. (Sonen har fallandesot noteras det.) Änkan dör 1809 på Skärvassa. Oklart vart hennes anhöriga tar vägen.</p><p>Ny båtsman från omkring 1790 är Herman Vilhelm Krumlin, f 1768. Hans hustru, Johanna Boström, f 1761, dör 1792 och han gifter om sig med Anna Maria Söderberg, f 1752. Efter några år slutar han som båtsman och blir rättare på Östanviks säteri med det civila efternamnet Hahn.</p><p>En mycket kort tid bor där också nygifte Skräckmarssonen Gustav Gustavsson, f 1777, med hustrun Maja Stina Stefansdotter, f 1771. De har träffats och gift sig på Östanvik, där han varit båtförare och hon piga. De återvänder efter Skärvassa till faderstorpet på Uvö och blir strax därpå de första torparna på Stensundet.</p><p>Torparen Anders Andersson, f 1747, kommer närmast från Rörstrand där hans hustru Maja Greta Jansdotter dött 1801. De har två söner, Jan och Erik, födda 1789 och 1798. I huset finns en piga, Kajsa Ersdotter, f 1762, med en ”oä” son Karl Erik, f 1789.</p><p>Jan återvänder som torpare på Skärvassa 1826 med sin hustru Greta Kajsa Nilsdotter, f 1786, men hustrun dör samma år och Jan återvänder till Östanvik där han stått upptagen som fiskare sista åren.</p><p>Jan Petter Nyström, f 1779, och Eva Nilsdotter, f 1775, står uppskrivna på Skärvassa 1802 men genast överstrukna igen. Han går vidare till Västerbygårdarna Norrbacken och Mellangården och hon bor kortvarigt hos svärföräldrarna i Långvik innan hon flyttar efter sin man. Så småningom blir det ju Jungfruskär.</p><p>Karl Erik Krumlin, f 1783, är gift med Kajsa Bjurman, f 1761. Deras dotter Gustava Charlotta föds 1803. Det verkar som de försvinner från Nämdö skärgård strax därefter och först efter 1820 återfinner vi Karl Erik civil och med efternamnet Dahlgren på Norrbacken. Han är ensam men gifter om sig och får barn igen. Dottern som föds 1826 för också heta Gustava Charlotta.</p><p>Det finns i början av 1800-talet också en tjänsteflicka, Stina Nilsdotter, f 1781. Hon är klart överårig, men nästa gång vi träffar på henne, på Östanvik 1807, är hon fortfarande tjänsteflicka.</p><p>Som inhyses här och på Stensundet och som piga hos rättaren Hahn på Östanvik finner vi kortvarigt Maja Greta Forsell från Gålö, f 1771. Hon får en oä dotter 1804 som får namnet Augusta. Ganska snart försvinner de ur kyrkböckerna.</p><p>Efter Anders Andersson blir Per Ersson, f 1758, och hustru Brita Andersdotter, f 1771, nästa torparpar. De har två fosterbarn, Eva Kajsa, f 1796, och Jan Petter, f 1806. Kortvarigt också en flicka Gustava Karolina Jansdotter, f 1797, dotter till Jan Erik Engren, f 1774, i hans första äktenskap. Som omgift torpare på Källsäng och Skräckmaren kan han ta hem flickan igen. De flyttar vidare till till Norrbacken där både han och fosterdottern Eva Kajsa – liksom många andra vid den här tiden – dör i en venerisk sjukdom.</p><p>Näste torpare är Erik Olsson, f 1755, som dör redan 1809, och lämnar efter sig hustrun Kajsa Lind, f 1778, och de fyra barnen Karl Erik, f 1791, Gustav Adolph, f 1796, Johannes, f 1798, Eva Kajsa, f 1809. Kajsa och barnen flyttar ut ur församlingen, men åtminstone Eva Kajsa och Kajsa återvänder för Eva Kajsa gifter sig på Aspö och modern bor hos henne.</p><p>De efterträds av en torparfamilj från Utö 1807. Det är Karl Sundholm, f 1769, Katarina Göransdotter, f 1783, med barnen Johan Magnus och Maria Ulrica, födda 1797 och 1807. Jan Magnus dör 1807 och efter några år tar de sig an ett fosterbarn, Jan Karlson, f 1803.</p><p>De har också en tid en tjänstgosse, Erik Andersson, f 1798, som varit tjänstgosse på Skräckmarstorpet.</p><p>På torpet finns runt den här tiden också en dräng, Per Jansson, f 1761, smålänning.</p><p>Och inhyses är Olof Ersson, f 1739, kyrkvärd, och hans hustru Greta Jansdotter, f 1758. Olof dör 1809, Greta 1812.</p><p>Inhyses är även änkan Maja Ersdotter, f 1752. Hon har dottern Anna, f 1782, från sitt första äktenskap med Erik Jansson i Norrbacken och Ulrika, f 1796, har hon med bonden Per Persson på Mörtö. Anna dör 1810. Ulrika blir piga, först på Skärvassa, sedan ute på flera olika ställen. 1824 beger hon sig till fastlandet.</p><p>Omkring 1815 blir det ett torp till på Skärvassa. I en anmärkning står det ”1 dags torp” vilket torde syfta på antalet dagsverken torparen är skyldig att göra vid huvudgården, i de flesta fall två. Där bor torparen Jan Erik Sundström, f 1774, hans hustru Anna Olsdotter, f 1784 och barnen Anna eller Aurora Charlotta, f 1816, och Greta Sofia, f 1818, död 1820, Johanna Rosalia, f 1822, och Jan Erik, f 1824. Far och yngste sonen dör samma år, 1824. Anna blir kvar med sina två döttrar i ett decennium som inhyses änka eller torparänka. Anna Charlotta blir piga i Krokvik 1832.</p><p>Där finns även änkan och pigan Brita Kajsa Nilsdotter, som man under åren hittar tjänande på Krokvik, Skärvassa, Långvik, Ekholmen och Skräckmaren. Kanske har hon tre barn, Jan, f 1803, Brita Stina, f 1809, och Maria Ulrika, f 1813. Det är oklart eftersom alla inte föds på Nämdö och någon tidigt tas om hand av någon annan som fosterbarn.</p><p>Åren runt omkring 1820 blir det extra rörigt med flera tjänstflickor och pigor och drängar som avlöser varandra. En av dem är värd att notera: Gustava Karolina Jansdotter, Jan Erik Engrens dotter, som varit fosterdotter på Skärvassa. Nu är hon en period som piga här innan hon blir torparhustru på Sunnansund.</p><p>Begreppet ”brukstorpare” dyker nu upp. En sådan är Anders Andersson från Finland, f 1778, gift med Eva Sofia Olsdotter, f 1788. De har döttrarna Eva Kristina, f 1814, och Lovisa, f 1818, som dör inom ett år. Också Anders dör och Eva Sofia Olsdotter gifter om sig 1822 med Karl Erik Dahlgren, tidigare kronobåtsman Krumlin.</p><p>Det blir en brukstorpare till som heter Jan och är flykting från Lifland. Hustrun heter Anna Kajsa Andersdotter och är född 1783.</p><p>Det är knappt med pigor och drängar också. Under perioden 1825-30 finns inga drängar eller pigor alls noterade till torpet. Endast en tjänstgosse, Karl Erik Engren, f 1816, den förälralösa sonen i Skräckmarstorpet som hinner tjäna i flera torp innan han drunknar på Ängskär 1833.</p><p>En hel familj blir inhyst år 1822. Det är f.d. båtskepparen Sven Sjöberg, f 1770. Nu ofärdig. Senare är han också kyrkovakt. Hustru är Maja Stina Jansdotter, f 1773. Och döttrarna är Gustava Sofia, f 1809, och tvillingarna Charlotta och Lovisa, födda 1815. Döttrarna får gå i tjänst vartefter de växer upp. Paret är skattebefriat förstås och 1831 flyttas de till Sandstugan.</p><p>Kortast tid av alla stannar Jan Andersson, f 1789. Han kommer dit år 1826 med sin hustru Greta Kajsa Nilsdotter, f 1786. Efter en månad dör hon och han ger sig.</p><p>Torparen på Sunnansund, Gustav Jansson, f 1802, kommer till Skärvassa år 1830. När han dör år 1834 beger sig änkan Greta Sofia Eriksdotter, f 1803, till Ingarö med barnen Karl Gustav, f 1823, och Sofia, f 1826.</p><p>Åter kommer det en mycket kortvarig torpare till Skärvassa, Gustav Kindgren, f 1800, stannar bara några månader 1836 innan han återvänder till fastlandet. Han har hustru Maja Danielsdotter, f 1789, och tre döttrar, Gustava, Anna och Anna Greta födda 1825, 1827 och 1828. Gustava återvänder till skärgården och man återfinner henne under åren som piga på många torp. 1851 får hon en oä dotter Augusta, som är fosterbarn på Skärvassa någon tid i början av femtiotalet.</p><p>Anders Gustavsson från Norrköping, f 1881, blir nästan lika kortlivad: kommer 38, försvinner 39. Han har varken fru eller barn men till hjälp en gammal piga, Maja Greta Dahlstrand, f 1766. Hon noteras som ”ofärdig och fattighjon. ”</p><p>1839 kommer Daniel Erson Rosenberg, f 1796, med hustrun Maja Lisa Andersdotter, f 1800, och barnen Daniel August, f 1825, Kristina Sofia, f 1828, Karl Johan, f 1834, och Gustav Alfred som föds 1840. Ett barn, Mathias Theodor, f 1833, har dött för dem. De är ursprungligen från Åland och har redan varit en tid i Nämdö skärgård och prövat på flera ställen och sysslor; både som arrendator på Gillinge och statdräng på Stensundet. De blir kvar till 1844 när de far in till Stockholm.</p><p>Och 1844 eller 1845 blir torparen Johan Johansson Modig, f 1804, näste torpare. Han kan trots namnet knappast ha hunnit vara i det militära, för redan 1823 dyker han upp första gången som dräng i Villinge. Sedan dyker han upp lite varstans och återvänder emellanåt till Stockholm. Men nu har han gift sig, hustrun heter Anna Greta Henricsdotter och är född 1806 och de har flera barn. Det är Jan Erik, f 1839, Anders Gustav, f 1841, Karl Fredrik, f 1843, och senare Maria Kristina, f 1846.</p><p>1848 lämnar han Skärvassa och bygger sig olovandes ett hus på Sandskär, där han efter en del trassel med myndigheterna faktiskt får bo kvar till sin död 1871 och hans dotter och svärson efter honom.</p><p>1848 kommer så nästa familj, som första åren inte kallas torpare utan arrendatorer. Det är klockarsonen Nils Ludvig Melander, f 1819, gift med Matilda Olympia Westerberg, f 1818, och barnen Jonas Ludvig, f 1843, och Karl Rickard, f 1846. 1851 får de en dotter, Ida Matilda Elisabet, och 1858 sonen Nikolaus Konrad.</p><p> De stannar länge på Skärvassa och försvinner inte förrän år 1868, då Nils Ludvig och Matilda flyttar med de bägge yngsta barnen till Sandviken. Jonas Ludvig går till Ängskär och sedan till Rågskär. Karl Rickard till Östanvik.</p><p>Man kan notera att ingen i den här familjen har dött på tjugo år. Rätt unikt.</p><p>Modern, Katarina Melander, f 1789, klockaränka sedan 1855, kommer från Grönvik till Skärvassa 1866 och flyttar till Mörtö 1868.</p><p><em>Vid laga skifte 1862 finns på Skärvassa: </em></p><p><em>Stugubyggnad av timmer under bräder och tegeltak inredd till stuga kammare och förstuga, stugan har spisel och bakugn i fullgott stånd - värd 400</em></p><p><em>En visthusbod av timmer under brädtak i gott stånd - värd 40</em></p><p><em>En sjöbod av timmer under halmtak i sämre stånd jämte en sjöbrygga - värd 15</em></p><p><em>En mindre källare av sten under överbyggnad av timmer under torv- och tegeltak - värd 15</em></p><p><em>Ett fähus med foderlada under halmtak i gott stånd, värderas till - 100</em></p><p><em>En loge med ett halmtak med ett golv av dels korsvirke och bräder dels timmer upptages - 20</em></p><p><strong><em><strong><em>590</em></strong></em></strong></p><p>Detta gör det till det kanske mest välbeställda torpet på Nämdö. Varför ville då ingen stanna kvar, undrar man. Var det kanske så att Nils Ludvig Melander såg till att det blev upprustat?</p><p>Nämdöfödde Sven Julius Sjöblom, f 1833, är dräng en kort tid på Skärvassa. Han hinner vara på flera torp innan han går till sjöss och drunknar i Södra Atlantiska Oceanen i januari 1857. Underrättelsen därom når hans anhöriga sommaren 1858.</p><p>Nils Ludvigs syster, Karolina Josepina Melander, f 1831, är piga hos dem men bara ytterst kort tid. Fast hon återvänder för en liten tid något senare. Karolina blir så småningom bra gift med Mörtösonen Nils Gustav Dahlgren, f 1828.</p><p>Och 1848 kommer brodern Sven Julius Melander, f 1827, till dem. Han får en dotter och gifter sig med Johanna Rosalia Sundström, f 1822, år 1850. Hon är dotter till den tidigare torparen på Skärvassa, Jan Erik Sundström, och vuxen nu och piga på Skärvassa. Dottern får namnet Johanna Charlotta. Och när detta är ordnat och klart lämnar de Skärvassa igen.</p><p>Augusta Albertina Wahrnberg, f 1835, som blev faderlös och fosterbarn och sedan därefter tjänsteflicka innan hon blev vuxen och piga finner man på Skärvassa 1857 (efter Jungfruskär och före torpet Paradiset).</p><p>Och som det vanligtvis är på torpen kommer och går några ganska anonyma drängar och pigor som ofta inte är så långvariga inom församlingen.</p><p>Först 1868 bryter Nils Ludvig Melander upp. Hela familjer beger sig då till Sandviken i Västanvik, där man hyr sin bostad och Nils Ludvig är fiskare. Matilda Olympia dör 1880, Nils Ludvig 1891.</p><p>Då återvänder brodern Sven Julius och blir torpare där. Familjen har utökats med en dotter till, Selma Mathilda, f 1854.</p><p>1869 har man en dräng, Frans Ludvig Lindgren, f 1844. Sedan är han dräng på Brunskär (där många heter Lindgren och torde vara släkt). Men kontakten bryts inte. 1872 kommer han tillbaks och gifter sig med äldsta dottern Johanna Charlotta. 1874 flyttar de till Värmdö med sonen Frans August Albin, f 1873.</p><p>Selma Matilda flyttar till Djurö 1877 och därefter finner man Sven Julius och Johanna Rosalia inhysta på Skärvassa som före detta torpare.</p><p>Den torpare som tar över, Karl Johan Österberg, f 1843, dör redan 1877 och nu fylls torpet av inhyses änkor och hjon, Karl Johans änka, Anna Sofia Österberg Lindström, änka, f 1842, bor kvar med döttrarna Hilda Sofia, f 1875, och Alma Mathilda, f 1877.</p><p>Med sig har de änkan Brita Stina Österberg f 1806.</p><p>Hans anförvant Karl Gustav Österberg, f 1856, står antecknad på Skärvassa med sin hustru Lisbet Larsdotter Hagström, f 1845, och sonen Karl Johan Emil, f 1878, men det verkar inte som han verkligen kom dit. Han har varit torpare på Bunsö, men begått en stöld och dömts i Sotholms härad... det är svårläst, men ser ut att röra sig om ett tvåårigt straff. Efter en kort tid på Västanvik försvinner familjen till hennes hembygd Kalmar Källa.</p><p>1882 dör änkan Brita Stina Österberg.</p><p>1884 flyttas f.d. torparen Sven Julius med hustru till Djurö för gott.</p><p>Kvar är änkan Anna Sofia Österberg Lindström och hennes döttrar. De flyttar till Djurö 1893.</p><p>I stället för torparfamilj flyttar man nu hit en änka till. Det är Fredrika Österlund, f 1840. Hon har på Grönskär varit gift först med Johan Petter Rydberg, sedan efter hans död med Karl Gustav Abrahamsson. Hon har med sig de två yngsta barnen Karl Fredrik, f 1877, och Maria, f 1880. Karl Fredrik flyttar till Lidingö 1893, och 1894 följer hans mor och syster efter.</p><p>1893 får Skärvassa med Lars Johan Jansson, f 1838, och hans hustru Lovisa Karolina Jansson, f 1840, nya ägare. Laga skiftet i Nämdö Skärgård är genomfört, syskonen Elmén har börjat sälja av egendomen och småbrukare och fiskare köper om de har råd i konkurrens med stockholmare som börjar upptäcka skärgården.</p>",
          "image": "img/countryside.jpg"
      },
      {
          "id": "stensundet",
          "title": "<h2>Stensundet från 1803 eller 1804</h2>",
          "content": "<p>Förste torparparet på Stensundet är båtförare Gustav Gustavsson, f 1777, och hans hustru Maja Stina Stefansdotter, f 1771. De får en dotter, Maja Kajsa i september 1803, som av prästen uppges vara född på Stensundet. I husförhörslängderna hittar man dem på Stensundet först året därpå. De har en tjänstgosse, Anders Andersson, f 1790, som senare blir torpare på Sunnansund. Och inhyses hos dem finns ett par personer till.</p><p>Dottern Maja Kajsa dör före ett års ålder. 1807 får de en son, Karl Gustav, men nu har de lämnat Stensundet och bosatt sig i Gustavs barndomshem, Skräckmarstorpet. De byter helt enkelt torp med Gustavs sextiofemårige far, som också heter Gustav Gustavsson, och dennes unga hustru, Sara Stina Larsdotter, f 1778.</p><p>De tidigare inhyses försvinner. Istället kommer Sara Stinas mor Margareta Friman och bor hos dem till sin död 1811. Hon har en tjänstgosse och Gustav och Sara har från Skräckmarstorpet med sig pigan Maja Brask, f 1776, dotter till Anders Brask i Västerby.</p><p>1810 får de en son, Karl Gustav, som bara blir 4 månader.</p><p>(Det är lätt att förväxla alla dessa Gustav Gustavsson som byter torp sinsemellan och det är med viss tillfredsställelse jag noterar att också prästen gör det och felaktigt uppger att Gustav den yngres son Karl Gustav dör vid 4 års ålder. I själva verket blev denne Karl Gustav 26 år gammal innan han drunknade på Rågskär.)</p><p>Sedan förändras ingenting på Stensundet på 20 år. Man har en annan piga några år men får för det mesta klara sig utan.</p><p>Gustav dör i december 1830 ”utfattig och sängliggande” skriver prästen. Bouppteckningen finns bevarad - helt utblottad är han inte. Han har 3 båtar, ganska gott om sjöredskap fast det hela tiden poängteras att det är gammalt liksom gångkläder och sängkläder och annat. Han har en del snickarverktyg och fyra får och lite pengar har han med.</p><p>Sara Stina beger sig till Bunsö och torpet fylls med nya människor.</p><p>Nu kallas Stensundet för backstuga, och de flesta som bor där är backstusittare eller inhysefolk.</p><p>Livländaren Göran Mickelsson, f 1795, och Greta Jansdotter, f 1800, bor här för första gången kortvarigt i samma hus. Hon blir så småningom piga hos honom och 1839 gifter de sig. Hon har sedan tidigare en oä son, Johan, f 1827, som kommer att gifta sig med Charlotta Elmén på Östanvik.</p><p>Sven Svanström, f 1766, som bl.a. varit rättare på Östanvik, men sedan torpare på olika ställen, bor där en tid tillsammans med sin hustru Greta Nilsdotter, f 1769, innan de flyttar till dottern på Rågskär.</p><p>Jan Petter Öman, f 1802, är däremot arrendator. Hans hustru, Eva Stina Nyström, f 1810, är från Jungfruskär. De kommer närmast från Lövvreten på Mörtö med sin nyfödda dotter Eva Johanna, f 1833. De får en son, Johan Gustav 1836 och året därpå flyttar de till Dalarö.</p><p>Under nästa femårsperiod fram till 1840 finns det, fast inte riktigt samtidigt, 3 tjänstgossar, en familj Modig – som senare dyker upp på Skärvassa och som olovliga nybyggare på Sandskär - samt en arrendatorsfamilj. Mannen heter Karl Petter Sjöblom, är född 1805 på Värmdö och gift med Anna Lena Jansdotter, f 1813, på Rådmansö. De har en dotter Vendela Karolina, född 1840. De blir där någon tid och flyttar sedan tillbaka till Möjan (Möja?) som de kommit ifrån.</p><p>Ålänningen Daniel Rosenberg, f 1796, har varit i Nämdö skärgård i 20 år redan när han blir statdräng och bosatt på Stensundet med sin hustru Maja Lisa Andersdotter, f 1800, och de tre barnen Daniel August, Kristina Sofia och Matias Teodor, födda 1825, 1828 och 1833. Det blir tre år på Stensundet, därefter fyra år som torpare i Skärvassa och sedan flyttar de till Stockholm.</p><p>1844 bor en skräddare Anders Olofsson från Djurhamn där med sin hustru Anna Gustava Hildberg(?), f 1823, och sonen Johan Gustaf, f 1843.</p><p>Men Stensundet blir torp igen och 1845 är Jan Petter Öman tillbaka som torpare. Hans hustru Eva Stina har tydligen dött, likså sonen Johan Gustav. Han är omgift sedan 1844 med Johanna Bergström, som är född 1817. De har stått skrivna på församlingen en tid, han som fiskare. Sonen Karl Johan, f 1843, är parets gemensamma barn.</p><p>På torpet finns mycket kortvarig en tjänstflicka, Johanna Wilhelmina Malmqvist, f 1830, som 1844 flyttar över till Sunnansund. Och Anders Sandström, som varit tjänstgosse på Stensundet och därefter tjänat bland annat på Sunnansund, återvänder till Stensundet som dräng 1848-49. Men annars klarar man sig för det mesta utan tjänstefolk.</p><p>Jan Petter flyttar till Dalarö 1850, och jag tyder marginalanteckningen som ”Blev inte här skattskriven för 1842”. Hustru och son följer honom, dottern flyttar till Orrö 1849.</p><p>En ny torpare tar vid 1850. Det är Karl Gustav Dahlgren, född på Nämdö 1823, son till båtsmannen Karl Eric Krumelin i Norrbacken. Han har hustru, Josefina Dahlbeck, f 1824, och två döttrar, Emma Sofia, f 1846, och Edla Charlotta, f 1849.</p><p>Man frågar sig hur de egentligen försörjde sig och klarade den växande barnaskaran på Stensundet. Den odlingsbara marken runt torpet räckte ju inte långt och vad kunde man mera syssla med när man varken står skriven som fiskare eller skräddare eller något annat?</p><p>Men försörjer sig gör man i tjugosju år och barnaskaran växer och allt tycks gå sin gilla gång utan att någonting egentligen förändras.</p><p><em>Vid Laga skifte 1862 finns på Stensundet: </em></p><p><em>En sjöbod - värd - 15</em></p><p><em>Ett fähus - d:o - 15</em></p><p>Så var bodde mamma, pappa och sju barn? Jo, sannolikt i ett hus de själva ägde, vilket är grunddefinitionen på backstuga ”eget hus på ofri grund”. Ofta är det litet och uselt, särskilt när man placerar inhysingar och fattighjon där, men det måste inte nödvändigtvis vara så. Men förklaringen till att laga skiftet inte tar upp något bostadshus är alltså att syskonen Elmén inte ägde huset på Stensundet.</p><p>Dahlgren står kvar som torpare till dess att torpet läggs ner någon gång efter 1877. De får en son, Anders Gustav 1851, och två döttrar, Matilda 1854 och Bernhardina 1858. Och en son som dör 1864 vid 3 års ålder. Och ett tvillingpar, Oskar Ernfrid och Klara Augusta samma år, 1864.</p><p>Sedan får de två barn till 1866 och 1868 men bägge dör efter mycket kort tid.</p><p>De äldsta flickorna tar tjänst på Östanvik, men 1875 återvänder Emma Sofia som nygift med sin man Gustav Edvard Andersson, f 1842.</p><p>1877 tar man nattvard sista gången på torpet. Vad som händer med torparparet sedan framgår inte. De dör inte, det står inget om att de flyttar - det blir bara tyst. Och i registret för kommande perioder finns inte Stensundet med.</p>",
          "image": "img/countryside.jpg"
      },
      {
          "id": "sunnansund",
          "title": "<h2>Sunnansund</h2>",
          "content": "<p>Skräckmarstorpet (nuvarande Sofiehill) är det äldsta torpet på Uvö. Det finns omnämnt i en jordebok redan 1731. År 1803 tillkommer sannolikt Stensundet i norr och 1804 hittar man Sunnansund i mantalslängderna.</p><p>På Skräckmarstorpet bor Gustav Gustavsson, f 1744, sedan 1775. Han är nyligen omgift och har en mycket ung fru. Hans son, Gustav Gustavsson, f 1777, som bland annat varit båtförare på Östanvik, blir förste torparen på Stensundet, och hans dotter Kajsa Gustavsdotter, f 1770, och måg Gustav Gustavsson, född i Nyland, Finland 1770, och tidigare dräng på Skräckmarn, blir det första torparparet på Sunnansund.</p><p>I mantalslängden är mågen Gustav och Kajsa och deras tre barn skrivna på Sunnansund, men i husförhörslängderna står de fortfarande på Skräckmarstorpet. En rimlig förklaring är väl att marken inte är strikt uppdelad mellan torpen, utan man fortsätter att bruka jorden gemensamt som förut. Bostäderna är kanske inte riktigt klara heller och inflyttningen sker kanske lite i taget.</p><p>Och det är inte säkert att de alls flyttar in på Sunnansund, för redan 1807 har Gustav tagit över och arrenderar Mörtö gård, där han blir en betydelsefull person, kyrkvärd bland annat, med många barn som växer upp och gifter sig och blir kvar i Nämdö skärgård.</p><p>På Sunnansund blir det ingen riktig ordning. Där är under tre decennier en stor omsättning av stattorpare, torpare och inhysesfolk, och naturligtvis, som överallt annars på skärgårdstorpen, av pigor och drängar. Det tycks finnas två bostadshus på Sunnansund och jag räknar till ca 75 boende under ett trettiotal år Det verkar inte intressant att räkna upp dem här.</p><p>Men tre torparpar av släkten Gustavsson hittar man under denna period på Sunnansund:</p><p>Skräckmarssonen Gustav som anlade torpet på Stensundet får en son (Karl Gustav) 1807 och byter då torp med sin far och flyttar tillbaks till barndomshemmet. Redan 1811 flyttar familjen till Sunnansund, där Gustav dör i december samma år. Bouppteckningen efter honom finns bevarad. Det framgår av den att man har haft det gott ställt. Gustav hade guld och pengar, flera båtar och mycket sjöredskap. Men framför allt noterar man att han hade 4 kor, vilka han förstås skaffat sig på Skräckmarstorpet och som säkert betade på samma marker efter flytten till Sunnansund.</p><p>Hans hustru Maja Stina Stefansdotter bor kvar ett par år innan hon gifter om sig och flyttar till Rågskär med sin son, som drunknar i unga år.</p><p>Anna Kajsa Larsdotter, f 1791, är dotter till Kajsa Gustavsdotter från Skräckmarstorpet i hennes korta första äktenskap med Lars Olovsson, f 1764, som dör ungefär samtidigt som dottern föds. Hon bor på Sunnansund 1812-1815 med sin man Anders Andersson från Västerhaninge, som varit tjänstgosse på Stensundet när den unge Gustav Gustavsson brukade torpet. De har en son, Anders Gustav, född 1812. De flyttar vidare till Bråten och Grönskär, där Anna Kajsa dör i mässlingen vid 29 års ålder.</p><p>1820-1826 bor där Anna Kajsas halvsyster, Gustava Ulrika Gustavsdotter, född på Skräckmarn 1798, och hennes man, Jöran Eckerman, från Åland. Första sonen Gustav dör, men näste son Jan Erik överlever. Mannen Jöran dör 1821. Gustava bor kvar och gifter om sig 1823 med Nils Danielsson, med vilken hon får två barn till på Sunnansund, innan de 1826 flyttar vidare ut till Grönskär.</p><p>Under en kort tid mellan de nämnda halvsystrarna bor där Jan Tomson och Anna Kajsa Andersdotter, f 1783, på Sunnansund. Ett par barn har dött för dem tidigare och Jan dör på Sunnansund 1819. Slutligen faller hennes enda kvarvarande barn, Jan Erik, f 1818, ner i brunnen vid två års ålder och därefter flyttar hon bort.</p><p>Under två korta perioder, 1821 och 1832-33 bor torparen Abraham Österman, f 1783 på Åland, och hans hustru Gustava Karolina Jansdotter, f 1797, där. Hon är dotter till Jan Erik Engren, den förste torparen på Källsäng, som sedan flyttade till Skräckmarstorpet. Och han har varit dräng på Skräckmaren. De gifter sig 1820.</p><p>Johan Runlöf, f 1897, med familj är där bara 1831 och inte mycket att säga om.</p><p>Kajsa Maja Danielsdotter från Ekholmen, f 1802, är piga på Sunnansund något litet på 1820-talet innan hon gifter sig med Gustav Dahlgren, f 1806, som är son till Gustav Gustavsson på Mörtö.</p><p>Gustav Jansson, f 1793, som varit arrendator på Aspö kommer till Sunnansund 1827 med sin hustru Anna Sofia Ersdotter, f 1802, och barnen Karl Gustav, Johanna och Sofia, födda 1823, 1825 och 1826. Johanna dör på Sunnansund 1829 i vattusot och 1831 flyttar man till Skärvassa, där Gustav dör 1834 i lungsot.</p><p>Anders Sjöberg, f 1807, blir torpare 1833. Hans hustru, Kajsa Maja Stefansdotter är född 1794. Barnen är Gustav Charlotta, f 1822, Lena Johanna, f 1824 – bägge hennes ”oä” med olika fäder, och Anders Gustav, f 1833, deras gemensamma. Anders Sjöberg dör 1835 och efter honom finns det en bouppteckning. Det verkar fattigt och eländigt: Det står inget om någon båt, men det måste han väl ha haft, vidare lite sjöredskap, en enda ko, en kviga, några får. Skulder.</p><p>Så kommer det äntligen en torpare stannar länge, från 1837 till 1875! Han heter Karl Gustav Sjöblom, är född 1813 och äldste sonen på Källsäng på södra Nämdö. Samma år han flyttat in har han gift sig med Greta Lisa Sandström som är född på Utö 1817 och nu närmast kommer från Norrbacken. Första barnet, Eva Charlotta, föds 1838. Sedan får de sex till, men bara Eva Charlotta och den yngste når vuxen ålder. Och Eva Charlotta blir inte heller gammal, hon dör i lugsot på lasarettet(!) vid 22 års ålder.</p><p>Hustrun Greta Lisa dör 1856, med redan 1857 är han omgift med Ingrid Charlotta Söderstrand, f 1821. Hon har funnits i församlingen av och till och är änka efter skomakaren Josef Josefsson, men barnlös. På Sunnansund finns när de gifter sig bara yngsta barnet, Frans August, f 1854, kvar i huset</p><p>Redan 1858 tar de till sig ett barnhusbarn från Stockholm. Det blir med åren 4 eller 5 stycken - inga halvstora pojkar och flickor som kan göra nytta, utan småbarn, bebisar som får växa upp på Sunnansund.</p><p>Pigor och drängar har man nästan bara de allra första åren.</p><p>Det allra sista egna barnet, Frans August, dör 1874 vid 20 års ålder. Och Karl Gustav Sjöblom själv dör 1875. Änkan tar med sig de tre yngsta barnen till Långvik och därmed är den <em>nästlängsta</em> perioden med samma torpare till ända.</p><p>(Ingrid Charlotta kommer att gifta sig igen, och då blir det fler barnhusbarn, men den historien hör ju inte hit.)</p><p><em>Vid Laga skifte 1862 finns på Sunnansund:</em></p><p><em>Stugbyggnad av timmer i sämre skick under tegeltak vilket tillhör torparen, i gott stånd - värd 15</em></p><p><em>En sjöbod jämte sjöbrygga bristfällig 2.50</em></p><p><em>En källare av sten i gott stånd - värd 20</em></p><p><em>Ett fähus med foderlada under halmtak, i dugligt stånd - värd 35</em></p><p><em>Ett mindre svinhus - 4</em></p><p><strong>76.50</em></strong></p><p>Karl Rickard Melander tar över torpet 1876, men när hans hustru Anna Christina Nyberg dör år 1876 tar han sonen med sig och tar tjänst som arbetskarl på Rågskär.</p><p>Och därmed är vi framme vid den siste torparen, vars släkt (sonen) blev kvar till mitten av 1900-talet.</p><p>Johan August Malmstedt föddes på Värmdö 1849, kom till Orrö som dräng 1870 och gifte sig 1872 med dottern i huset, Anna Sofia Jansdotter, född 1853. Redan innan de flyttar till Sunnansund har de tre barn:</p><p>Matilda Wilhelmina Fransina, 1872</p><p>Julia Frida Sofia, 1874</p><p>Karl August Leonard, 1875</p><p>Amanda Sofias mor, Lena Stina Lingren, som blivit änka kommer och bor hos dem en tid. Hon flyttar ut men återkommer under namnet Mickelson 1886 och dör hos dem 1893. Annars är det bara Johan och Anna och ibland någon enstaka piga eller dräng, och så den ständigt växande barnaskaran.</p><p>På Sunnansund föds åtta barn till:</p><p>Klara Amalia, 1878</p><p>Edit Maria,1880</p><p>Johan Axel, 1882</p><p>Frans Gustav,1883</p><p>Otto Elof Alexander,1886</p><p>Jahn Algot, 1888</p><p>Gunnar Anselm, 1890</p><p>Arvid, 1892</p><p>Husförhören upphör ju vid sekelskiften och ersätts av församlingsböckerna. Där konstateras det missnöjt att barnen inte är konfirmerade. Det beror nog inte på bristande tro, för Knut Sandström säger i Maj-Britt Erikssons böcker att Malmstedt, Sunnansundaren, ”åbäkar i missionshuset”. Kanske är det statskyrkan man ogillar?</p><p>Överhuvudtaget finns det i och med Malmstedts inte längre så mycket myndighetskällor att leta i. Man kanske hittar dem i omnämnda i någon bok om skärgården, eller har hört berättas om dem. Själv minns jag från mina första år på Uvö att Elof på Sunnansund fanns, att han var snickare och att man nämnde honom ibland. Jag har inget minne av att jag skulle ha träffat honom.</p><p>Den äldsta flickan, Matilda, ”Tilda i Träsket”, minns jag bättre; en liten gumma som stod gömd i buskarna och tittade över från andra sidan bort till oss. Mamma sa att hon alltid visste när vi skulle åka hem och att hon kom över och tog till vara klädnypor och annat som vi kunde ha glömt kvar. Jag vet inte varför, men av någon anledning var det med viss bävan man passerade hennes stuga på vägen till Bunkvik.</p><p>Tilda tog tjänst i Stockholm vid ett par tillfällen och kom hem två gånger med oäkta barn. En gång lyste det för henne, men det blev inget bröllop av. Men hon klarade sig själv och hon köpte sin egen fastighet vid Insjön – Träsket – av Frans Ludwig Westerberg på villkor ”att hon vid anmodan skulle vara säljaren och Anna behjälplig med tvätt och skurning mot i orten gångbar ersättning för sådant arbete.” (Så står det i köpekontrakten som man hittar bland Lantmäteriets Historiska Kartor på Internet.)</p><p>Många vet säkert mycket mer om familjen Malmstedt än vad jag gör. Och det är väl knappast möjligt att det inte finns några släktingar kvar i Nämdö Skärgård! Någon av alla de elva barnen och deras barn måste väl ha köpt sig ett sommarställe någonstans!</p><p>Sunnansund köptes ju aldrig upp av någon privatperson som Skräckmarstorpet/Sofiehill eller Stensundet. Det kom att ligga under Västanvik vid senare hälften av 1800-talet efter Laga Skiftet och arvskiftet mellan syskonen Elmén, och vid mitten av 1900-talet hyrde Dahlgren i Västanvik ut det på villkor att jorden brukades. När det sedan övergick först till Stockholms Kommun och sedan till Skärgårdsstiftelsen var det inte sommarboende som fick bo där, utan folk som ville arbeta och försörja sig i skärgården.</p><p>Efter Elof Malmstedt kom 1951 Rune Åberg som en frisk fläkt till Sunnansund. Det blev ett stort hönseri och en ko och en häst och logdans och lite spännande och roligt. Men det där kan Jan-Erik Hellmark på Uvö, hans systerson, berätta mer om.</p><p>Och sedan kom Annika Wallin och Bosse Holmberg. De renoverade och satte huset i skick och kan berätta att det gamla torpet från 1804 finns kvar som en kärna inuti det nuvarande ganska stora bostadshuset.</p>",
          "image": "img/countryside.jpg"
      },
      {
          "id": "villinge",
          "title": "<h2>Villinge</h2>",
          "content": "<p><p>Man vet med säkerhet att Villinge varit bebodd sedan 1500-talet, först av kronobönder, sedan av frälsebönder under Sandemars fideikommiss.</p><p>I 1540-års skattelängd nämns en Jöns Larsson och på 1600-talet hade Staffan som bodde där så mycket som 10 kor. Självfallet har också fiske och jakt varit av stor betydelse för försörjningen. Ett namn som dyker upp tidigt på 1700-talet är Per Rasmusson. Han har skänkt en alltjämt bevarad mässingsljuskrona till den nyuppförda kyrkan från 1705.</p><p>1772, när husförhörslängderna börjar, bor på Villinge 2 familjer, det är i den ena gården Johan Persson, f 1722, hans hustru Helena, f 1744, sönerna Petter, och Johan och senare också dottern Elna.</p><p>Familjen verkar inte ha lika gamla rötter på ön som den andra familjen. För den gården verkar ha ärvts från far till son sedan början av 1700-talet. Där bor Erik Jakobsson, f 1732, sannolikt på gården som han tar över 1759 eller tidigare. Hans hustru heter Greta Andersdotter, f 1734, och de fem sönerna är Jakob, f 1759, Petter (Per), f 1763, Karl, f 1766, Lars, f 1768, och Jan Erik, f 1770 eller 1770.</p><p>Johan Persson dör 1781 och hans familj flyttar bort. Samma vår dör två söner i granngården: Jakob och Karl. Alla tre dör i ”häftig feber”.</p><p>Erik Jakobsson har dött redan 1775 och Greta Andersdotter gifter om sig 1783 med den 19 år yngre Jan Söderberg. Han har kanske varit dräng på gården, och efter hennes död år 1819 gifter han i sin tur om sig med den 25 år yngre Anna Maja Stefansdotter, f 1788. Jan blir både kyrkvärd och strandfogde och står som arrendator eller bonde ända till 1817, därefter benämns han inhyses och bor hos Erik och Gretas sonson Jakob Persson, son till Per Ersson.</p><p>Anna Maja och Jan Söderberg får en dödfödd son den 27 oktober 1813, och dagen därpå får Villingesonen Lars en frisk och levande pojke Karl Fredrik. Jan och Anna Maja tar snart till sig en flicka född samma år, oä dotter till Brita Lajsa Ersdotter i Skärvassa. Enligt husförhörslängden var modern på Villinge året därpå. Om flickan, Maria Ulrika, antecknar prästen att hon hör illa och elva år gammal dör hon av slag (!). Jan, som sista åren stått som inhyses, men även strandfogde och kyrkovaktmästare, dör 1829, Anna Maja återvänder till Runmarö varifrån hon kommit och öns historia är därefter historien om pojkarna Ersson, eller - som de senare kom att heta – Dahlgren.</p><p>3 bröder, Petter, Lars och Jan Erik växer alltså upp på ön och släkten blir kvar till början av 1900-talet.</p><p>Per Ersson gifter sig 1787 och står sedan upptagen i ett eget hushåll på Villinge.</p><p>Lars bor till att börja med kvar hos modern och styvfadern, men när även han gifter sig år 1799 står också han upptagen i ett hushåll för sig.</p><p>Yngste brodern Jan Erik blir efter 1788 dräng under ett par år hos sin bror Per, och möjligen är han även dräng hos sin bror Lars senare. Det är svårt att veta säkert eftersom uppgifterna är knapphändiga och namnet vanligt. Sedan reser han till Stockholm och blir kvar där. Han lyckas så småningom mycket bra i Stockholm, där han blir hovjägare på Djurgården. Ännu bättre lyckas hans son som blir bankokommissarie och så förmögen att han på 1860-talet testamenterade en generös summa pengar till Nämdö skola, som räckte till fria skolböcker och annat för flera decennier framåt.</p><p>Omkring år 1790 är det alltså två bönder som arrenderar Villinge: Jan Söderberg och Per Ersson.</p><p>Sedan flyttar också Per liksom Jan Erik in till Stockholm och blir kvar där, men bönderna förblir två, eftersom det nu är Lars Ersson som delar arrendet med Jan Söderberg.</p><p>Och så förblir det nästan ända fram till år 1820.</p><p>1810 och 1813 finns det en dräng, Jakob (Jan) Persson på gården hos Jan Söderberg. Det är Per Erssons son, född på Villinge men uppväxt i Stockholm.</p><p>1816 gifter sig Jakob och 1817 tar han över den del av gården som Söderberg bor på. Änkling efter Greta och omgift med Anna Maja bor han tydligen i ett hus för sig till sin död 1829.</p><p>Lars har under tiden fått 5 barn, varav två söner, Johan (Jan) Erik, f 1800, och Karl Fredrik, f 1813, så småningom kommer att ta över och bruka gården.</p><p>Gården är alltså nu, 1820, uppdelad mellan Lars och Jakob. Och det är ungefär nu som man ändrar sitt efternamn och kallar sig Dahlgren. Namnet tycks inte slå igenom helt och hållet förrän närmare 1830. Både Lars och Jakob är aktiva brukare in i det sista. Lars dör 1852 och Jakob 1861. Så vartefter deras söner växer upp och gifter sig delas gården upp på flera brukare.</p><p>1830 har Lars äldste son Johan Erik gift sig och står upptagen i ett hushåll för sig på Lars arrendedel. Kanske flyttar han in i det hus som nu står tomt efter Jan Söderbergs död. Johan Erik kallas lika ofta Jan Erik och det är lätt hänt att man förväxlar honom med den av bröderna som flyttade till Stockholm. Men den här Jan (Johan) Erik är alltså son till Lars och kusin med Jakob (som i sin tur är son till Per, som också flyttade till Stockholm efter några år som bonde på gården).</p><p>1835 och 1840 står de alla tre: Lars, f 1768, Johan Erik, f 1800, och Jakob, f 1792, angivna som bönder eller arrendatorer. 1845 tillkommer en gift son igen; nu är det Jakobs yngre son Jan Petter, f 1821, som redan hunnit med ett par år i Stockholm och ett par år som dräng på grannön Gillinge, som gift sig och bosätter sig på gården i ett hushåll för sig. Och i nästa husförhörslängd finns det utöver de 3 arrendatorerna också två gifta söner i hushåll för sig, för nu har också Lars son, Karl Fredrik, f 1813, gift sig.</p><p>Nästa period, 1850, har Karl Fredrik tagit över arrendet efter sin far. Lars dör 1852 vid 84 års ålder. De andra två arrendatorerna är som förut Johan Erik och Jakob. Det finns fortfarande två gifta söner för nu har också Gustav, Jakobs äldste son, f 1817, gift sig.</p><p>Så förblir det 1855, men 1861 dör Jakob Dahlgren och därefter står bägge sönerna som arrendatorerna i många år. 1861 till 1880 finns fyra arrendatorer med familjer på Villinge.</p><p>Dags att rekapitulera. Dessa är:</p><p>Karl Fredrik Dahlgren, f 1813, son till Lars Ersson, f 1768, som är son till Erik Jakobsson, f 1732, och Greta Andersdotter, f 1734.</p><p>Johan (Jan) Erik Dahlgren, f 1800, kyrkovärd och bror till Karl Fredrik Dahlgren.</p><p>Gustav Dahlgren, f 1817, son till Jakob Dahlgren, f 1792, som är son till Per (Petter) Ersson eller Dahlgren, f 1763, som var bonde bara under några år och sedan flyttade bort och som var bror till Lars Ersson och son till Erik Jakobsson och Greta Andersdotter.</p><p>Jan Petter Dahlgren, f 1821, bror till Gustav Dahlgren.</p><p>Karl Fredrik har ingen son. Men han drar sig tillbaka och överlåter arrendet av gården på mågen när hans ena dotter, Hilda Sofi, f 1859, år 1881 gifter sig med drängen Karl Alfred Öman från Ornö född år 1855.</p><p>Johan Erik dör 1887, 87 år gammal, och redan dessförinnan tycks Karl Alfred och Hilda ha lämnat Karl Fredriks gård och tagit över hos Johan Erik. Karl Fredrik är de sista åren s.k. inhyses och tas omhand av den andra dottern, Maria Charlotta, f 1857. Troligtvis byter Karl Alfred bara bostad och brukar hädanefter bägge gårdarna (eller kanske bägge halvorna av gården?).</p><p>Gustav och Jan Petter fortsätter som förut.</p><p>Under nästa femårsperiod, 1885-1890, är det Gustavs tur att lämna över sin del av gården. Han blir änkling 1883 och sonen Karl Gustav Dahlgren, f 1856, tar över.</p><p>Jan Petter som är några år yngre står kvar som arrendator på sin bit till sin död 1890. Han efterlämnar en änka, Ulrika Kristina Wettergren, f 1835, som samma år gifter om sig med Gustav Dahlgren.</p><p>Slutligen under husförhörslängdernas sista period fram till 1895 finner vi som förut Karl Alfred Öman med hustru och två döttrar i det ena huset och Karl Gustav Dahlgren med hustru och en son Karl Emil, f 1882, i det andra.</p><p>I ett hus har man en hyresgäst, som är både skomakare och arbetskarl.</p><p>Och slutligen bor Gustav Dahlgren med sin hustru kvar som inhyses i något av husen fram till sin död 1895. Änkan lämnar därefter ön.</p><p>Enligt Alfred Jansson blir Karl Gustav Dahlgren kvar till 1907 när han som den siste i familjen lämnar ön.</p><p>Kortfattad sammanställning av Erik Jakobssons och Greta Andersdotters efterkommande på Villinge:</p><p>De tre bröderna som av olika skäl inte blir kvar på Villinge är:</p><p>Jakob, 1759-1781, död samma år som Johan Persson i grannfamiljen liksom</p><p>Karl, 1766- 1781, alla tre dör i häftig feber och med någon månads mellanrum.</p><p>Jan Eric, född 1770, far till Stockholm och blir kvar där.</p><p>Bröderna Per och Lars för släkten och släktnamnet Dahlgren vidare på Villinge</p><p><strong>1763</strong></p><p>Per Ersson, står överst (som bonde)1790-1794, men tycks sedan lämna Villinge senast vid 1800-talets början. Han är gift med Anna Sofia Ström sedan 1764.</p><p>Barn: Lina, f 1789, Jakob, f 1792, återkommer från Stockholm och blir först dräng, sedan bonde 1817. Anna Greta, f 1793. Sofia, f 1796 död 1798.</p><p><strong>1768</strong></p><p>Lars Ersson, gm Maja Lena Gabrielsdotter, f 1773, d 1866, står som bonde omkring år 1800. Dör 1852.</p><p>Barn: Johan Erik (Jan Erik) 1800, gift 1833 m Anna Greta Karlsdotter, f 1808 d 1861. Omgift 1862. Jakob, f 1801, t Sthlm 1828. Petter, f 1804 t Stockholm 1833. Greta Lena (Margareta Helena), f 1806, gift 1827 m nämndemanssonen i Skarpö (osäkert) eller Ingarö, Anders Gustav Öman. Flyttar ut. Karl Fredrik, f 1813 (ensam kvar av barnen 1835), gift 1850. Frans Gustav 1838, dör 1855</p><p><strong>17921228</strong></p><p>Jakob Persson, Dahlgren född på Villinge, kommer från Stockholm 1813, Dräng hos Jan Söderberg 1814-1816 och 1817. Gift med Maria Kristina Paulidotter, f 1797. Bonde/arrendator Villinge 1817-1861. Död 26/5 1861.</p><p>Barn:Gustav, f 1817, gift med Carolina Wilhelmina Karlsdotter, f 1821. Jan Petter, f 1821 (I Stockholm ett par år 1836-38, dräng på Villinge o Gillinge 1842-44. 1844 gift med Sofia Laurentia Westerberg, f 1819. Stina Sofia f, 1825. Augusta Charlotta, f 1833. Peter August, f 1828, fosterson, f Dalarö, inget släktskap.</p><p><strong>18000426</strong></p><p>Johan Erik (Jan Erik) Dahlgren, gift med Anna Greta Karlsdotter och i hushåll för sig. 1833. 1835 kallas han bonde. 1855 även kyrkvärd. 1861 änkling, lever ensam, barnen döda. Omgift år 1862 m Albertina Lovisa Rundberg, f 1826 (som har två döttrar som flyttar ut på 1870-talet). Död 1882, Karl Alfred Öman, måg till Karl Fredrik Dahlgren) tar över 1885.</p><p>Barn: Maria Amalia Charlotta, f 1833, död 1836. Frans Gustav, f 1838, död 1855.</p><p><strong>18131027</strong></p><p>Karl Fredrik Dahlgren, gift 1850 med Augusta Albertina Wilhelmina Nilsdotter, f 1826, och övertar då Lars arrenden. Hustrun dör 1866. De har ingen son, bara två döttrar:</p><p>Barn: Maria Charlotta Augusta, f 1857, som bor hos fadern så länge han lever, och Hilda Sofia Wilhelmina, f 1859, som 1881 gifter sig med Karl Alfred Öman, f 1855. Denne tar över på gården 1885 och Karl Fredrik bor kvar som inhyses.</p><p><strong>18210923</strong></p><p>Jan Petter 1844 gm Sofia Laurentia Westerberg 1819. Hon har oä (utomäktenskaplig) son, Jan Gustav, f 1840. Sofia dör 1863 och 1867 gifter han om sig med Ulrika Kristina Wettergren, f 1835, som även hon har en oä son, Otto, f 1864. Jan Petter dör 1890 och änkan gifter om sig med Gustav Dahlgren år 1890. Han dör 1895.</p><p>Barn: Jan Gustav, f 1840 (står under några år upptagen som son till Jan Petter). Amanda Charlotta, f 1853.</p><p><strong>18171007</strong></p><p>Gustav gift med Carolina Wilhelmina Karlsdotter, f 1821, död 1883. 1890 gifter han om sig med svägerskan, änkan Ulrika Kristina Wettergren 1835 (som tidigare var gift med Jan Petter). Gustav dör 1895</p><p>Barn: Karl Gustav, f 1856. Gift 1882 m Charlotta Karlsson 18580919. Johan August, f 1859.</p><p><strong>18550117</strong></p><p>Karl Alfred Öman gm Karl Fredriks dotter Hilda Sofia 1859</p><p>Barn: Selma Maria Teresia, f 1883. Hildur Sofia Elisabet, f 1888.</p><p><strong>18560501</strong></p><p>Karl Gustav 1856. Gift 1882 m Charlotta Karlsson 18580919</p><p>Barn: Karl Emil, f 1882.</p><p>På Villinge var man från början kronobönder och då fick gården gå i arv från far till son.</p><p>När man senare blev frälsebönder under Sandemar fideikommiss fick man tydligen behålla den rätten. Gården eller gårdarna ger ett väldigt stabilt intryck, gården går vidare till äldste sonen, eller som i vissa fall, till ett par söner. Barnen uppkallas gärna efter andra släktingar och de som heter exempelvis Johan eller Per kallas lika ofta Jan eller Petter, vilket gör det lite förvirrande ibland att reda ut vem som är vem.</p><p>Jorden och fisket tycks räcka till och kunna föda många personer. Man har flera drängar och pigor och ibland är en yngre bror dräng på gården under någon tid.</p><p>Det föds utomäktenskapliga, så kallade oäkta (oä), barn på Villinge liksom överallt annars. Det som skiljer Villinge från många andra ställen är att modern och barnet stannar kvar och inte behöver ge sig iväg som man annars ofta ser. I några fall stannar bara barnet kvar i någotav öns hushåll och får släktnamnet Dahlgren som den övriga familjen.</p><p>Jan Gustav, f 1840, är ett exempel på det. Han är oä son till Sofia Laurentia Westerberg, som gifter sig med Jan Petter Dahlgren. I husförhören kallas han son till Jan Peter och får senare efternamnet Dahlgren. Men när Johan Eriks bägge döttrar har dött flyttar han över till honom och benämns därefter fosterson till Johan Erik.</p><p>Jan Petters andra hustru har också en oä son, Otto, f 1864. Även han får namnet Dahlgren och gifter sig och blir kvar lika länge som modern.</p><p>Och Jan Petters dotter Amanda Charlotta får två oä pojkar. Den äldre av dem, Frans Ludwig, f 1870, blir kvar hos Jan Peter när modern tar den yngste med sig och far till fastlandet. Han blir kvar till 1888.</p><p>Det här är ett försök att ställa samman de personer som levde på och av ön Villinge innan de sommarboende började ta över i skärgården. Många mer eller mindre intressanta personer i släkten har helt lämnats åt sidan, eftersom det är själva öns historia och inte släktens jag velat undersöka närmre.</p></p>",
          "image": "img/countryside.jpg"
      },
      {
          "id": "vastanvik",
          "title": "<h2>Västanvik</h2>",
          "content": "<p>I Västanvik finns i fogderäkenskaperna för 1540 en fiskebonde vid namn Gregers. Uppgiften är hämtad från Alfred Jansson, som med sin ”Skärgårdsliv i forna tider” från 1934 alltid tycks ligga steget före andra nämdöforskare, även de sentida.</p><p>I närområdet hade Gregers herr Knut i Östanvik, och ytterligare sex Nämdöbönder och en bonde på Mörtö.</p><p>Mantalslängderna är ju av senare datum. Från 1650 finner man där en brukare vid namn Nils, och han följs av Anders och Mats och Lars, och efter dem kommer andra som heter likadant – deras söner, förmodar jag. Och från slutet av 1600-talet hittar man också prästen där. Så förefaller det vara i mantalslängderna. Enligt andra uppgifter bodde han i Grönvik. Kanske räknades Grönvik till Västanvik då? Jag vet inte, prästboställen är ett rörigt kapitel i Nämdö historia. Ryssarna brände varken kyrkan eller Grönvik uppges det, men det berättas också att prästen hoppade i båt och rodde från Västanvik när ryssen kom.</p><p>Västanvik blev hursomhelst nerbränt under rysshärjngarna 1719, och i motsats till de flesta andra gårdar och torp blev det inte återuppbyggt utan brukades därefter ”under gården”, det vill säga Östanvik, ända fram till arvskiftet mellan syskonen Elmén på Östanvik.</p><p>Per Elmén dog 1855 och lämnade efter sig på Östanvik en son och 3 döttrar, alla fyra ogifta och alls inte unga längre. (Och en dotter till, Augusta Amalia, som växte upp i Finland och gifte sig där.)</p><p>Men inom 2 år var 3 av dem gifta och den fjärde, Maria, gifte sig också några år senare. Karl fick Östanvik, Sofia halva Västerby, Maria andra halvan av Västerby, därefter kallad Västeräng, och Charlotta blev tilldelad Västanvik. Till samtliga hörde naturligtvis öar och skär.</p><p>Alla bodde kvar på Östanvik till laga skifte och arvskiftet var klart. Det fanns ju inte heller några dugliga hus att flytta in i på de nya skiftena. Ett villkor för bidrag till de nödvändiga nybyggena var att de flesta byggnader av värde (också kulturhistoriskt) revs. Materialet återanvändes därefter i stor utsträckning i de nya skiftena.</p><p>Omkring 1865 flyttar man ut och Västanvik är äntligen bebott igen. I husförhöret 1866-1870 och 1868 är det noterat att man bevistat förhör och begått nattvard.</p><p>De som bor där är alltså (Anna Albertina) Charlotta Elmén, f 1819, gift 1857 med Karl Johan Söderberg, f 1827. Karl är son till ogifta Greta Jansdotter från Värmland som först står som piga hos Göran Mickelsson från Dagö under några år, innan de gifter sig 1838. Göran är först dräng, senare torpare och när Karl gifter sig flyttar de till Östanvik men verkar inte trivas där, för snart är de torpare igen, nu på Långvik.</p><p>Charlottas och Karls tre flickor föds på Östanvik, den första dör i treårsåldern, de andra två, Emma Aurora Elisabet, f 1862, och Alma Matilda Sofia, f 1865, växer upp på Västanvik.</p><p>Karls mor Greta har blivit änka 1861 och flyttar med till Västanvik. Kanske är hon till och med där före sonen, för hon står noterad för nattvard redan 1866. Hon blir kvar till sin död 1877.</p><p>Det händer väldigt lite som är värt att notera på Västanvik under de följande 30 åren som husförhörsböckerna täcker. Det är en ovanligt stor genomströmning av pigor och drängar på gården. De flesta stannar bara något enda år och det är svårt att se hur mycket arbetsfolk i taget som gården krävde. Många kommer långt bortifrån, ända från Norrland till och med, men flera är födda i församlingen. En sådan är Matilda Wilhelmina Wahrnberg som tillsammans med sin ”oä” dotter Sofia Matilda cirkulerar mellan gårdar och torp och under flera år och vars släktingar i nedstigande led har kvar en viss anknytning till Nämdötrakten. En annan sådan person är Matilda Wilhelmina Fransina Malmstedt, en av de många Sunnansundbarnen. Hon försörjer också en ”oä” dotter, Lilly Matilda.</p><p>Värd att notera är också att en sonson till den finlandsfödde storbonden på Gustav Gustavsson på Mörtö, Karl Fritiof Gotthard Dahlgren, f 1866, är dräng på gården 1882-1883 innan han beger sig till fastlandet och går till sjöss.</p><p>Karl Johan Söderberg dör 1894, 1895 har änkan och flickorna en arrendatorsfamilj som sköter gården. Men flickorna gifter sig:</p><p>Emma Aurora Elisabeth gifter sig med den unge Johan Victor Sjögren – en blivande storman i församlingen, som just köpt Västerby av hennes moster Sofia. Dottern på Västerby Victoria kommer att gifta sig med Hjalmar Bengtsson på Sofiehill på Uvö och barn och barnbarn finns kvar som sommarboende.</p><p>Alma Sofia Matilda Sofia gifter sig med Karl Fritiof Gotthard Dahlgren, han som var dräng ett par år på åttitalet är nu sjökapten och de bor kvar på gården. När hon så småningom blivit änka behåller hon gården hennes barnbarn är kvar som sommarboende och har forskat grundligt i släkten som alltså omfattar många familjer med olika efternamn: Sjögren, Söderberg, Westerlund, Westerberg, Steen. Och säkert fler ändå.</p><p>",
          "image": "img/countryside.jpg"
      },
      {
          "id": "vasterby",
          "title": "<h2>Västerbygårdarna</h2>",
          "content": "<p>Västerby är en av de tidigast bebyggda gårdarna i Nämdö skärgård. Från 1500-talet vet man säkert att där fanns fyra gårdar, och Bertil Hedenstierna uppger i boken Skärgårdsöar och fiskekobbar del 1 att det rörde sig om fiskebönder med förhållandevis gott om kreatur (6 hästar, 24 kor, en tjur, tio ungnöt, 70 får, 17 getter) och bete på Jungfruskär.</p><p>Men redan vikingarna ska ha funnits på ön och många tror att de efterlämnat gravar just i Västerby.</p><p>I mantalslängderna noteras från 1650 och fram till rysshärjningarna 1719 alltid fyra gårdar på Västerby och på varje gård finns en namngiven man och han har oftast hustru och barn och ytterligare några fler personer i hushållet.</p><p>Efter rysshärjningarna 1719 är de flesta hus nerbrända på Västerby liksom överallt annars i skärgården. Vissa gårdar brukas därefter under Östanviks säteri och det är inte bara under själva återhämtningsskedet utan det blir en återkommande notering för den ena eller andra gården. Samtidigt börjar man numrera gårdarna från 1 till 4. En gård är ibland delad på två brukare och ibland brukar en man två gårdar. På Västerby bor under vissa perioder prästen och likaså båtsmannen, och även änkor och hjon finns förstås där som överallt annars utplacerade på gårdarna.</p><p>I och med att husförhören från 1772 förs in i kyrkböckerna och varje gård och de som bor där nämns vid namn borde det vara en enkel sak att bestämma vilken siffra i mantalslängderna som motsvarar vilken gård. Mantalslängdera förs ju parallellt med dessa i mer än tre decennier. Men det går inte alls ihop. Antingen flyttade familjerna mellan gårdarna – det kan inte ha skett alltför ofta - eller så var det kanske inte alltid så noga med gårdsnamn och siffror. Prästen, Petrus Aspling, bodde ju under flera år på Runmarö och hans noteringar kan ibland vara väldigt röriga.</p><p>En grov uppskattning är att Västerby har nummer 1 – eventuellt också mot slutet nummer 4.</p><p>Mellangården nummer 2 och/eller nummer 3.</p><p>Norrbacken nummer 4 och/eller nummer 3.</p><p>Någon fjärde gård finns vad jag förstår inte upptagen i kyrkböckerna.</p><p>Uppgifterna om var de olika personerna bor skiljer sig så pass mycket åt mellan de bägge källorna att det knappast verkar meningsfullt att försöka reda ut hur det förhåller sig. I det följande håller jag mig huvudsakligen till kyrkböckerna.</p><p></p><h2>Västerby</h2><p>1650 bor det två vuxna personer på den av Västerbygårdarna som heter Västerby. Den ena heter Per H, den andra torde vara hans hustru. 1651 bor det en Hans där och hans hushåll växer. Gården är på ½ mantal. Efter 1720 börjar man numrera gårdarna från 1 till 4, och Västerby får då nummer 1. Möjligen har den också senare ibland nummer 4. Gården går från far till son av namnföljden att döma. Efter Sven Hansson följer Erik Svensson osv. Från 1750-talet är det ofta fråga om två hushåll på vardera ¼ mantal. Flertalet brukare heter Svensson fram till 1780-talet.</p><p>Senare mantalslängder ger fylligare uppgifter vartefter nya skatter läggs på. Då får man veta hur många fönster huset hade och om det röktes tobak och dracks kaffe osv. Så småningom uppges också namn och ålder på hushållets medlemmar. Man borde nu lätt kunna jämföra med kyrkböckerna, men konstigt nog är överensstämmelsen ofta förvirrande dålig. </p><p>Men på 1770-talet stämmer mantalsuppgiften väl överens med vad som uppges i husförhörslängden. Där bor då i det ena hushållet Jan (Johan) Svensson, f 1729, och hans hustru Katarina Hindersdotter, f 1722, sonen Sven, f 1766 och Katarinas mor Kristina Ersdotter, f 1692. Dräng är Erik Eriksson, f 1754. 1775 är Erik ersatt med Olov, f 1752, och efter 1775 flyttar familjen till Bråten och senare till Långvik. Sonen Sven Jansson bor 1791 på Långviksskär. Kanske är han den förste där – det beror på hur man ska tolka gårdsnamnet ”Förlänningen/Långviksskär” (Och kanske också ”Förladdningen”).</p><p>Sven Svensson, f 1735, i den andra gården är gissningsvis Jans bror. Hans hustru heter Anna Eriksdotter och är född 1740. Barnen är Greta Stina, Anna Katarina, Maria och Erik, De är födda 1771, 1762, 1765 och 1768 och 1771. De har drängen Johan Jansson, f 1752, och pigan Anna Katarina, f 1754. Barnen Erik och Greta Stina dör 1776 och 1777. De har nu bara en tjänstgosse, Per Ersson, f 1758, till hjälp. De flyttar till Norrbacken där man hittar dem från 1784. 1783 är de också uppsatta på ett ställe som kallas Prästgården, oklart vilken gård som åsyftas, men bara det året. 1790 är de inte längre kvar på Norrbacken.</p><p>Det kommer enligt mantalslängden ett par mer kortvariga brukare efter Jan Svensson, men omkring år 1780 kommer Anders Andersson, f 1744, med hustrun Katarina Erikdotter, f 1752, och barnen Anders, f 1773, och Kristina, f 1780, och senare också Ulrika, f 1783. Vidare pigan Anna Kajsa Erikdotter, f 1762, och drängen Sven Ersson, f 1756, som troligen bägge är barn till Erik Jönsson, f 1736, och i den kladdiga anmärkningen står det – sannolikt - om Sven att han är med Mats i båten, och någon av dem, eller bägge, bor med fadern i Långvik. Fadern flyttar senare till Norrbacken. I hushållet finns vidare pigan Anna Larsdotter, f 1763, och drängen Karl Fredrik Pettersson och pigan Stina Jansdotter. Men inte på samma gång förstås.</p><p>Anders Andersson står med i mantalsregistret större delen av 1780-talet, men i husförhörslängden som saknar flera år på åttiotalet finns han bara med år 1783-1785. Därefter finns ingen uppgift om honom. Tydligen finns han kvar i Nämdö skärgård ändå för hans dotter Ulrika gifter sig år 1806 med Jan Andersson Brask, f 1783, son i Norrbacken. Paret flyttar till Värmdö 1814.</p><p>Än den ena, än den andra av Västerbygårdarna brukas periodvis ”under gården”, det vill säga under säteriet. På åttiotalet kallas Jan Jansson, f 1758, torpare, när han bosätter sig på Västerby med sin hustru Katarina, f 1756, (hennes födelseår växlar), dottern Anna Sofia, f 1783, och sönerna Jan Ulrik, f 1785, och Karl, f 1787. På nittiotalet tillkommer Gustav, f 1790, Kajsa Lotta, f 1793, och Maja Stina, f 1797. De har på åttiotalet en tjänstgosse, Jan Ersson, f 1774, och efter honom Frans Vilhelm Josefsson, f 1778. Senare har man också pigorna Lisa Larsdotter, f 1733, och Stina Olovsdotter, f 1771. Döttrarna Anna Sofia och Maja Stina dör båda 1798. Jan Jansson och Katarina blir kvar ända till ca 1810, då de ”sjukliga och ofärdiga” flyttar till Ornö. Sonen Karl som 1808 gift sig med pigan i huset Maja Greta Eriksdotter, f 1787, och fått en dotter, Maria Karolina, f 1809, flyttar med föräldrarna. Likaså dottern Kajsa Lotta. Pigor i slutet av 1700-talet är Greta Andersdotter, f 1759, och Maja Lisa Mellqvist. Därefter Anna Greta Andersdotter, f 1787, som senare blir piga i Mellangården och troligen också hos Jan Brask i Norrbacken, fast hon där uppges vara född 1788. Jämte henne Adonica Jansdotter, f 1784 i Finland och efter dem från år 1806 Maria Kristina Landgren, f 1783, som gifter sig med Per Andersson i Bråten och blir kvar i Nämdö skärgård. Omkring 1808 slutar Adonica och sen har man bara vid något tillfälle en tjänstgosse, Jan, som förefaller följa med till Ornö. Sonen Gustav blir kvar på Nämdö, 1812 är han dräng i Långvik. Jan Ulrik, deras äldsta son, bor hos dem kanske ända till 1807. 1808 är han borta.</p><p>Det bor en flicka, Anna Sofia, f 1805, på Västerby. Hon tycks vara brorsdotter eller kanske sondotter till Jan eller Katarina. När de flyttar placeras hon i Långvik.</p><p>I ett hushåll för sig bor i början av nittiotalet bröderna (?) Fredrik och Karl Åkerblom, födda 1849 och 1859. Om Karl skriver prästen att han ligger för döden, men han tillfrisknar och flyttar med brodern till Långviksskär runt sekelskiftet, där han blir bonde och Fredrik dräng.</p><p>Katarina Bidina Friman, f 1858, änka efter Anders Stenberg, f 1754, och tidigare torparhustru på Rörstrand, är nu på Västerby. Hon och sonen Karl Gustav, f 1792, och Karl Lund, f 1753, följer med Åkermans till Långviksskär. De återvänder snart till Västerby. Karl Lund är nu klockare och 1807 gifter sig han och Bidina. 1808 flyttar de till ett ställe på Mellangården som kortvarigt kallas Hålknäset. Hon dör 1816, han 1822.</p><p>Johannes Månsson med familj finns helt klart på Västerby 1792-1794, men i mantalsregistret finns han inte alls med. Han har varit dräng på Vånö (Runmarö), är född 1756 och gift med Maja Andersdotter, f 1756. Barnen är Emanuel, f 1784, Maja Stina, f 1787. Gustav, f 1790, och Anna Kajsa, f 1793. De har en tjänstgosse, Jan Vilhelm Jansson, f 1778.</p><p>Där bor på samma sätt också för kortare tid och likaså förbisedd i mantalsregistret en familj till. Anders Tyreson Öberg är född 1749 och hans hustru Stina Jonsdotter 1750. Barnen är Anders, f 1780, Johan, f 1784, Erik, f 1788, Stina Katarina, f 1792.</p><p>Och så bor där Per Dalbom, f 1746, med pigan Kajsa. Någon mer upplysning om honom ges inte.</p><p>Anders Mattsson, f 1775, är stattorpare och finns på Västerby ungefär 1806-1808. Sedan flyttar familjen till Huddinge. Han är inte heller med i mantalslängden. Familjen består av hustrun Brita Stina Ersdotter, f 1776, och döttrarna Anna Stina, f 1801, Brita, f 1804, och Maja Greta, f 1808.</p><p>Där Mattssons bodde bor från 1810 Per Svensson, f 1768. Han har varit torpare i Bråten och före det kanske dräng i Skräckmaren. Han har varit gift med Greta Lind, som dött 1806 och är numera omgift med Ulrika Andersdotter, f 1766. Han blir på Västerby tills han 1821 – vid ganska hög ålder – satsar på nybygget Ängsholmen. Fyra barn har han: Karolina Augusta, f 1794, Erik (Per Erik), f 1798, Jan Petter, f 1802 (som senare tar efternamnet Sjögren) och Greta Stina.</p><p>Drängen heter Johan Samuelsson Hortman, är född 1771 och kommer från Piteå. När han lämnar Västerby kommer Per Hortman, f 1783, också från Piteå. - Man slås ideligen av hur föga isolerad man faktiskt var i skärgården, där drängar och pigor hämtades från hela Sverige och Stockholm låg bara en dyngnsrodd bort. Per Hortman återvänder till Piteå efter ett år.</p><p>Per Svensson har en inhyses, änkan Greta Lind, f 1745, mor till hans avlidna hustru med samma namn. Enligt anmärkningen är hon sjömansänka. Inhyses efter henne är skräddaren Magnus Hansson Lundqvist, f 1761 i Östergötland. Han kommer närmast ifrån Mellangården.</p><p>Någon mer boende utöver Per Svenssons familj finns inte på Västerby vid den här tiden. Omkring 1810. Men marken ligger givetvis inte obrukad, den tas om hand av säteriets folk, som har ökat i antal. På de andra Västerbygårdarna är det likadant.</p><p>Karolina Augusta flyttar bort efter 1818, Erik beger sig till Ornö 1821, Jan Petter flyttar först med fadern till Ängsholmen, sedan återfinner vi honom på några olika platser och kanske på Mellangården, innan han 1832, gift med Maja Greta Lindgren, f 1804, blir den förste på det nya torpet Brunskär. Greta Stina år också med på Ängsholmen.</p><p>Pigan Karolina Charlotta Davidsdotter, f 1799, flyttar först till Jungfruskär innan hon återförenas med familjen på Ängsholmen för att ett par år senare dra vidare till andra gårdar och torp på öarna.</p><p>Någon gång under de sista åren på Västerby finns det en dräng som heter Sjöblom och en piga Greta Kajsa, f 1786, kanske identisk med Greta Kajsa Nilsdotter,f 1788?</p><p>Nu kommer det en familj från Ornö. Det är Jan Erik Jakobsson, f 1778, hans hustru Stina Beata Karlsdotter, f 1775 och barnen Karl Jakobsson, f 1804, Anna Stina Jansdotter, f 1807 och Johan, f 1811.</p><p> Johan återvänder till Ornö 1832. Förädrarna följer efter 1833.</p><p>Karl gifter sig med Maria Charlotta Melander i Mellangården, f 1808. Deras första hem blir på Skräckmarstorpet på Uvö, sedan flyttar de till Norrbacken. </p><p>Anna Stina Jansdotter gifter sig med Anders Westergren, en änkling på Grönskär, f 1807. Han flyttar till henne på Västerby, där dottern Anna Sofia föds 1829. 1830 slår de sig ner i Sandstugan. </p><p>Mycket kortvarigt, innan de flyttar vidare till Skärvassa, bor Sven Sjöberg (eller Sven Jansson Sjöberg) f 1770, på Västerby. Han är fd båtsskeppare, numera inhyses och ofärdig och blir senare kyrkovaktmästare. Hustrun heter Maja Stina Jansdotter och är född 1773. Barnen är Kajsa, f 1805, Gustava Sofia, f 1809, och tvillingarna Charlotta och Lovisa, f 1815.</p><p>Gustav Magnus Lindström, f 1792, bor som inhyses ett par år från 1822 innan han blir torpare på Norrbacken, där hans hustru Anna Brita Eklund, f 1791, bott sen 1814. Sonen Karl Gustav föds på Västerby 1823.</p><p>Änkan Johanna Gustava Hofdahl kommer som piga till Västerby 1830. Hon har tidigare varit piga i både Skräckmarstorpet, Östanvik och Skärvassa. Hennes son Jan Alexander är född 1823. En äldre son, Karl Gustav, f 1811, är inte längre med henne. 1833 beger hon sig till Ornö, gissningsvis tillsammans med Jan Erik Jakobssons familj.</p><p>Nu följer ett decennium med nästan inga boende alls på Västerbygårdarna, nästan allt brukas under säteriet. Mellangården finns inte längre. På Norrbacken sitter båtsman Krumlin och hans familj ensamma kvar och gården Västerby ligger helt nere till 1850 då den nygifte Sven Julius Melander, son till klockaren Nils Melander, flyttar in. Han är inte torpare utan ”arbetskarl”, ett nytt begrepp för en ny tid. Hans hustru är född på Nämdö liksom han. Hon heter Johanna Rosalia Sundström och är född 1822. Dottern Johanna Charlotta är född 1850.</p><p>Selma Matilda föds 1854 och därefter får de två pojkar som dör före året. Emil Gotthard född 1858 och Frans Julius 1863.</p><p>Karolina Nyberg från Långvik, f 1840, är tjänstflicka hos dem 1856-57. Karolina Josephina Melander, Sven Julius syster, f 1831, är piga hos dem 1860 innan hon gifter sig 1861 med Karl Gustav Dahlgren på Mörtö, f 1828. Dräng hos dem är 1863-64 Frans Gustav Viktor Söderberg, f 1840. Han är född på Ornö men har kommit till Nämdö skärgård som barn, då han blev fosterson hos Mickelsson på Orrö. Han kommer att arbeta på flera olika ställen innan han på 1890-talet är en arbetare som hyr i Långvik och vars hustru, Maja Hagström, f 1845, driver bagerirörelse. </p><p>Det är nya tider – i Sverige och på Nämdö. På Östanviks säteri har patron Per Elmén dött år 1855. Alla fyra syskonen har gift sig efter hans död, och skiftet efter honom och de nödvändiga nybyggnationerna är äntligen i sådant skick att arvingarna kan flytta ut till sina gårdar. På Västerby/Norrbacken fanns enligt en husinventering från arvsskiftet endast ”en gammal bristfällig ladugård och en d:o vistbod”.</p><p>Var bodde arbetskarlen frågar man sig, och vem tillhörde hans stuga? Och nog gick det fort att få upp de hus där alla de som nu flyttar in på gården får bostad. Laga skifte ägde ju rum vid denna tid och där medgavs ett bidrag till byggande av mangårdsbyggnad och ekonomibyggnader på det nya skiftet och det var då man rev och återanvände mangårdsbyggnaden i Östanvik med flera stugor och bodar. </p><p>1870 bor de nya ägarna på Västerby. Det är Sofia Kristina Elisabet Elmén, född 1822, och sedan 1857 gift med Anders Westerberg från Ornö, f 1827. De har en dotter, Selma Matilda Sofia, f 1862. Från 1877 till 1885 har de hos sig ett föräldralöst barn från Bunsö, Frans Vilhelm Österberg, f 1871. Han står i husförhörsboken inte tillsammans med familjen, men på samma sida. 1886 står han uppförd som tjänstgosse. Det året tar han ut sitt arbetsbetyg och flyttar till Stockholm.</p><p>Sven Julius blir kvar till 1868 då familjen flyttar till Skärvassa. 1870 blir hans bror Frans August Melander, f 1848, ny arbetskarl på Västerby. Han stannar några år men drar sedan vidare till Stockholm, ”far på fartyg”. </p><p>1870 kommer också Lars Johan Jansson, f 1838, till Västerby som arbetskarl och senare statdräng. Han har tidigare fört ett supigt och oordentligt liv enligt attesten, men nu sköter han sig. Han vänder hem och återkommer 1871 tillsammans med Margareta Charlotta Jansdotter, som också varit på Västerby (från 1868), farit hem till Uppsala igen och nu kommer tillbaks tillsammans med Lars Johan och en några månader gammal dotter, Beda. Det framgår inte om de är gifta men det är ju sannolikt. Någon dör 1871, det anges inte, men torde vara Beda. Margareta dör 1873 och 1883 gifter Lars Johan om sig. Det verkar som allt sedan går väldigt bra för honom. Hans hustru heter Lovisa Karolina Jansson, är från Åland, och född 1840. De har träffats på Västerby och prövar sig nu fram på olika ställen, även på fastlandet. Efter en kortare tid på Mörtö som arrendatorer kan paret slutligen 1893 köpa Skärvassa, när nu syskonen Elmén har börjat sälja av sina skär och torp.</p><p>Det finnes gott om pigor och drängar igen på Västerby. Cirka tjugo personer bara mellan 1865 och 1875 har kommit ditresta från alla håll. Men inte samtidigt förstås. </p><p>Greta Larsdotter, f 1799, kommer från Kulla till Västerby 1866 och dör samma år. Emma Sofia Dahlgren, f 1846, är dotter till Karl Gustaf Dahlgren i Stensundet. Hon har varit på Ingarö innan, är på Västerby 1866-1867 och återvänder därefter till Stensundet. Kristina Sofia Lind från Ornö, f 1845, har redan varit tjänstflicka på flera ställen innan hon kommer till Västerby som piga 1866. Hon stannar bara ett år och fortsätter sedan till flera andra ställen. 1870 lyser det för henne och hon och hennes nyfödda son flyttar till Värmdö.</p><p>Gustava Erika Gustavsdotter från Högsby, f 1855, är på Västerby 1869-1872, därefter Lövvreten. 1876 gifter hon sig med Karl Ludvig Sjögren på Ekholmen, f 1841, som 1875 blivit änkling för andra gången. Johanna Karolina Andersdotter är piga på Västerby 1870-1872. </p><p>1873 kommer två nya pigor, Karolina Svensdotter, f 1825, och Gustava Kindgren, f 1845. Gustava har varit tjänstflicka och piga på många ställen, men Västerby blir hennes sista. Här dör hon år 1875. Hilda Maria Dahlgren, f 1859, är oä dotter till Johanna Fredrika Ekström, f 1828. Samma år hon föds gifter sig modern med Johan Adolf Dahlgren från Mörtö (f 1834, d 1862). Hilda flyttar senare ut till Jungfruskär där hon - ogift - får två eller tre barn med Gustav Ernfrid Nyström, f 1847. Slutligen Emma Charlotta Karlsson, f 1858, som är på Västerby bara 1876.</p><p> Drängen Frans Edvard Sundell tjänar ett år på Västerby innan han 1867 blir skriven ”på socken” och 1869 återvänder till Tyresö. Anders Petter Gustavsson född 1841 i Helgesta är på Västerby 1867 och året därpå på Västanvik, där han inte heller blir så långvarig. Det anmärks att han saknar betyg från åren 1865-66. Inte är det bättre stället med Karl Fredrik Sjöberg, f 1838, som är på Västerby 1868. Han har nämligen ”olovligt avvikit ur tjänst”. Efter ett år på Ornö är han tillbaka på Västerby 1870-1871. Karl Fredrik Westerberg, f 1849, är på Västerby 1869-1870. Gustav Edvard Andersson, f 1842, får också anmärkning 1870: ”Ej absolverad efter att ha lägrat en kvinna”. 1875 är han absolverad och flyttar till Stensundet och gifter sig med dottern i huset, Emmma Sofia Dahlgren, f 1826.</p><p>Alfred Gustavsson från Högsby, f 1853, är dräng på Västerby. Därefter flyttar han till båtsmanstorpet i Sand. Hans bror, Johan August Gustavsson, f 1845, är nämligen båtsman under 1870-talet och heter således Krumlin, eller Krummelin. Det kommer två nya drängar år 1874. Det är Anders Hjalmar Gustafsson, f 1850 och Erik Adolf Alfred Johansson, f 1854. Ingen av dem blir kvar så länge.</p><p>Gustav Vilhelm Karlsson, f 1848, kommer till Västerby 1875 och blir kvar till 1927. De sista åtta åren flyttas han till Grönvik och Gamla Skolhuset, där han dör 1839. Matilda Vilhelmina Wahrnberg är född på Nämdö 1841. Hon får tjäna piga redan från sexton års ålder och hinner med många olika ställen innan hon träffar Gustav Karlsson på Värmdö och de gifter sig 1881. Matilda har en dotter, oä Sofia Vilhelmina Wahrnberg, f 1873. De får en son, Gustav Vilhelm Emanuel år 1883, som dör vid några månaders ålder. Äktenskapet blir dramatiskt. Hon rymmer från mannen, men återkommer. Han får ”betyg för äktenskapsskillnad” 1891, men de fortsätter att leva samman fram till hennes död 1914.</p><p>Dottern Matilda Vilhelmina får en dotter, Gunhild Sofia Alina år 1894, som dör bara två veckor gammal. Lika illa går det för nästa barn, som föds året därpå. Men det reder upp sig. 1895 gifter hon sig med timmerkarlen Erik Johan Andersson, f 1854, de får flera barn och flyttar så småningom till Björkliden ett stycke söder om Västerby och barnen och barnbarnen bor kvar långt in på nittonhundratalet. Och i släkten har man inte glömt dem eller hemmet i Björkliden.</p><p>Man får en kolportör till Västerby. Hans Dahlberg från Kristianstad hyr bostad åt sig och sin familj från år 1875 till 1877, därefter försvinner de till Djurö. Hans Dahlberg är född 1841, gift 1868 med Fredrika Birgitta Umander, f 1843. Deras fyra barn är födda i Bromma, Dorotea och Solna. Det är Anna Cecilia, f 1869, Alma Leontina, f 1871, Amelia Kristina Paulina, f 1873, och Emma Albertina, f 1875. Det vore roligt att veta lite mer om hur han lyckades med sitt uppdrag. Spred han bara skrifter? Predikade han också? I så fall var? Det skulle dröja tjugo år till innan församlingen fick sitt missionshus, som var en omvittnat trivsam mötesplats nästan ända fram till 1930-talet.</p><p>Där kolportören förut hyrde bosätter sig 1878 ”hälftenbrukaren” Karl Edvard Dahlgren, f 1843. Hälftenbruk brukar innebära att ägaren till jorden överlåter brukandet av denna till någon annan mot hälften av jordbrukets avkastning. Här verkar det snarare vara fråga om att han brukar en del av ägorna och att en del är kvar under ägarnas ansvar. Uppdelningen av husfolk på två olika sidor tycks peka på två olika jordbruk. Hur stor del Dahlgren brukade och hur stor ersättning han lämnade för att få göra detta framgår inte. Men å andra sidan är det så många olika och kortvariga lösningar på gårdens skötsel att det knappast är meningsfullt att lägga någon större möda på att hålla isär och dela upp personerna på rätt del av gården.</p><p>Karl Edvard Dahlgren från Mörtö och Ekholmen är son till Gustav Dahlgren, f 1806, och sonson till Gustav Gustavsson, storbonden på Mörtö. Han är gift med Sofia Kristina Josefina Westerlund från Lövvreten på Mörtö, f 1839. De har barnen Karl Fritjof Gotthard, f 1866, Agda Sofia Theresia, f 1871, Johan Adolf Emil, f 1873, och Adolf Edvard, f 1877, som dör 1882. </p><p>De blir inte så långvariga på Västerby, 1883 bryter de upp och flyttar till Ingarö.</p><p>Fram till 1886, då Anders Westerberg dör och Sofia Elmén blir änka, finns följande personer på gården:</p><p>Anders Hjalmar Gustafsson, f 1850. Dräng 1876-1877, Gustav Karlsson, se ovan. Johan Petter Lindström 1843, inhyst arbetare, tidigare dräng i Villinge, Västerby 1877 Fredrika Eleonora Lindgren, f 1851 är piga. De gifter sig och flyttar till Sandskär, där han blir inhyses arbetare. Sofia Vilhelmina Åkerblom, f 1844, från Västeråstrakten är piga på Västerby 1877-1880 innan hon drar vidare till Stockholm. Charlotta Lidman, f 1851, kommer 1876 och slutar 1877. Karl Johan Andersson, f 1860. Han kommer närmast från Orrö 1880 och flyttar tillbaks till Stockholm 1881. Erik Nilsson från Kalmartrakten, f 1856. Likaså Västerby 1880-1881. Ida Kristina Svensdotter, f 1856, Piga på Västerby 1879-1880. Albertina Karolina Malmgren, f 1818, har varit piga hos Dahlgrens på Ekholmen, hon följer dem till Västerby och när de ger sig av blir hon inhyses i Sandviken. Johan Fredrik Jonsson, f 1839, kommer från Kungsholmen som före detta pontonjär. Efter ett år på Västerby byter han till Västanvik och återvänder till fastlandet 1883.</p><p>Ingen tar över efter hälftenbrukaren Karl Edvard Dahlgren när de ger sig iväg 1883. Kanske var det meningen att Abraham Eriksson Blomqvist, f 1849, skulle göra det. Han kommer med hela sin familj 1884 och ger sig av igen samma år. Familjen består av hustrun, Lena Johansdotter Berg, f 1849, och döttrarna, Hilma Viktoria, Edla Emilia och Helena Josefina Ingeborg, födda 1875, 1877 och 1884.</p><p>Den enda stadigvarande personen är nu som förut Gustaf Vilhelm Karlsson, men han är fortfarande en vanlig dräng. Övriga drängar och pigor är: 1882-1883 och 1884-1887 Augusta Charlotta Österlund, f 1859, 1882-1883 Matilda Nylén, f 1863, som har varit på Ekholmen tidigare, 1883-1884 Ingrid Erika Karlsdotter, f 1847, 1884-1885 Hilda Amanda Nahlsman, f 1863. Hon har tidigare varit något år på Östanvik. 1885 får hon sonen Alfred Vilhelm, som dör vid 3 månaders ålder. Brita Lovisa Andersdotter, f 1860, kommer 1882 och stannar bara ett halvår innan hon flyttar till Västanvik. Erik Ulrik Blomqvist, f 1858, kommer från Västeräng till Västerby 1881 och stannar ett år. Johan Viktor Nilsson Modig, f 1857, har varit på Ekholmen tidigare, han är på Västerby 1884-1885, flyttar till Västanvik, gifter sig 1886 med Sofia Kristina Danielsdotter, f 1859 (inte av Nämdösläkt som man kan tro av namnet) och flyttar till Pilhamn. Anders Andersson, f 1865, går den motsatta vägen från Västanvik till Västerby, där han är 1885-1886. Sedan kommer han till Svea Artellerigarde i Waxholm.</p><p>Utmärkande för den här tiden är att de flesta som kommer till Nämdö är födda i spridda delar av landet, de kommer i allmänhet via Stockholm, och de återvänder efter bara ett par år. Även de bofasta har tätare kontakt med fastlandet nu än förr, fast kontakten aldrig har varit så gles som man gärna vill tro.<p><p>Under åttiotalet blir det stora förändringar också i mangårdsbyggnaden. Dottern Selma gifter sig 1881 med skolläraren Klas Goffin, f 1850. Han har kommit till Nämdö från Forsmark år 1872. Selma, som är född 1862, kan ha varit hans elev. Selma flyttar till maken i skollärarbostället i Grönvik och första barnet, Klas Axel August, föds i januari 1882 – bara tre månader efter bröllopet. Det var ju inte alls ovanligt på den tiden heller att barnet var på väg när man gifte sig, men i det här fallet var det kanske lite värre. Skollärarn och en så ung flicka... Kanske kan det ha bidragit till att man 1884 anställde en ny skollärare – men det är en ren gissning. Klas Goffin kommer härefter att i tur och ordning kalla sig organist, klockare, handlare, fjädingsman och lägenhetsinnehavare. Och en betrodd man tycks han vara för han hjälper släkten med försäljningar och bevittnar kontrakt, när man nu från 1880-talets mitt börjar stycka och sälja av sina skiften.</p><p>1886, året efter Anders Westerbergs död, flyttar Klas och Selma in på Västerby. De har nu en son till, Karl Henrik Gunnar, f 1884. De får på Västerby en dotter, Elsa Maria Elisabet, f 1888. Det blir med tiden två pojkar till: Gustav Vilhelm August Henrik, f 1898, och Henrik Sture, f 1900. Men då bor man inte längre på Västerby.</p><p>Samma år flyttar Margareta Charlotta Gauffin, f 1859, in på Västerby. Hon är väl, får man förmoda, syster eller i vilket fall släkt med Klas, trots den numera vanligare stavningen av namnet. Hennes man, Karl Johan Lindberg, f 1853, anställs som statdräng. De har fyra barn: Anna Charlotta, f 1879, Hilma Maria, f 1782, Emma Althea, f 1883, och Karl Gustav, f 1885. Alla är födda i Forsmark. Ett femte barn, Karl Johan Emanuel, föds på Västerby 1887 men överlever inte. Sedan blir det inte fler barn.</p><p>De stannar två år på Västerby, sedan flyttar de till Mörtö, där Karl Johan blir arrendator. 1892 lämnar de Nämdö skärgård.</p><p>Tjänstefolk är under de närmsta fem åren Johanna Evelina Jonsson, f 1869, på Västerby 1886-1888, Elin Sofia Karlsdotter, f 1871, på Västerby 1887-1888, August Rydman, f 1860, på Västerby 1888-1889, Karl Johan Håkansson, f 1845, på Västerby 1889-1890. Och ett par till som börjat före 1886 och redan omnämnda.</p><p>Man anar en hjälplöshet inför jordbruk och gårdsskötsel. Svärsonen verkar inte ha fallenhet för sådant, och Sofia Westerberg Elmén lånar pengar från flera håll för att klara upp det.</p><p>1890 anställs en ”brukare” för att ersätta familjen Lindberg/Gauffin. Det är Karl Fredrik Westerberg, f 1849, som varit i Nämdö skärgård på 1870-talet och där träffat sin hustru Johanna Charlotta Dahlgren, f 1853, som är barnbarn till Gustav Dahlgren på Mörtö och Ekholmen (som i sin tur är son till storbonden Gustav Gustavsson på Mörtö). De gifte sig 1772 och flyttade till Ingarö. Och nu kommer de alltså tillbaks för att sköta den stora gården på Västerby. De har flera barn. Första sonen är född på Nämdö 1872. Han heter Karl Reinhold Sigfrid, bor med dem några år, men gifter sig 1895 med Amalia Kristina Paulina Dahlberg, f 1873, fosterdotter i Västeräng, där de bor till 1899 då de flyttar till Uppsala med sina fyra barn. Westerbergs andra barn är födda på Ingarö. Det är Selma Johanna Emilia, f 1878, Gerda Hilda Maria, f 1880, och Judit Sofia, f 1886.På Västerby föds Johannes Bernhard, 1891 – om vilken prästen med den tidens språkbruk antecknar att han är ”idiot”, och slutligen Lydia Martina Elisabet 1893.</p><p>Pigorna och drängarna är inte alls lika många. Sofia Matilda Wahrnberg som nu tagit efternamnet Karlsson tjänar piga hos ägarna någon tid innan hon flyttar hem till föräldrarna, Emma Fredrika Karlsson, f 1874, är där 1894-1895. Drängen Karl August Winqvist, f 1865, är hos Karl Westerberg 1890-1893 och flyttar sedan till Västanvik.</p><p>1895 är det en liten splittrad samling människor som är kvar. Det är ägarfamiljen och brukarfamiljen, som nu utökats med svärmodern Johanna Karolina Dahlgren, f 1823, och nu som tidigare Gustaf Karlsson med hustrun. Denne är nu inhyst arbetskarl och inte dräng. Sofia Matilda Karlsson och henns make Erik Johan Andersson flyttar år 1900 till Björkliden.</p><p>1896 är det slut. Sofia säljer och flyttar till Skräckmaren på Uvö, ett ganska gott stycke mark som stått obebott sedan 1860. Familjen flyttar med henne och hon lyckas få det gamla torpet omdöpt till Sofiehill, som ju låter mycket trevligare. Sofia bor inte länge där, hon dör 1898, och två år senare dör Klas Goffin. Selma Goffin kämpar på, ensam med fem barn, och 1904 flyttar hon till Stockholm och säljer sina ägor på Uvö. (Dottern Elsa håller tydligen kontakt en tid framåt med vänner på Nämdö och kan ses på de så kallade Funkebilderna på internet.)</p><p>Westerbergs flyttar till Ekholmen 1897, där de genom arv blivit delägare, men redan år 1900 flyttar de ut och in till Värmdö.</p><p>Västerby säljs till den unge och driftige Johan Viktor Sjögren, f 1870. Han är bara 26 år när han tar över Sofias skulder och ägor på Västerby. 1898 gifter han sig med Sofias systerdotter, Emma Aurora Elisabet Söderberg från Västanvik. Han blir en mäktig man därute med inflytande i både församling, kommun och landsting. </p><p>Hans dotter Viktoria Josefina Sjögren, (Tora), f 1905, kommer så småningom att gifta sig med Hjalmar Bengtsson på Sofiehill på Uvö. Hjalmar är son till Nils Oskar Bengtsson son köpte stället av Sofia. Och Hjalmar och Tora flyttar på 1940-talet in på Västerby.</p><p>Och så sluts cirklar i Nämdö skärgård.</p><h2>Mellangården</h2>Mellangården är den av Västerbygårdarna som först försvinner ur kyrkböckerna och genomgående den med minsta antal personer boende på gården.</p><p>1772 bor här Sven Jansson, f 1722, med sin hustru Ingeborg Jonsdotter, f 1720, och deras tre söner: Johan Petter, f 1750, och tvillingarna Sven och Magnus, födda 1756. Ingeborg är född i församlingen. De har en piga, Stina, f 1744, till hjälp. 1772 flyttar de till Österhaninge (Tomta gård på Gålö). Johan Petter (Jan Svensson) kommer senare tillbaks till Nämdö och vi finner honom då på Norrbacken.</p><p>Nästa period 1775-1776 bor Erik Ersson, f 1739, här med sin hustru Katarina Olovsdotter, f 1736, och barnen Georg Hadrian, f 1762, Olov, f 1765, och Stina, f 1768. Familjen bodde 1772 på Långvik och flyttar från Mellangården redan 1776. Svårläst vart, men knappast inom församlingen. Sonen Olov hittar man dock som dräng på Gillinge under några år på 1780-talet. Drängen Karl Andersson, f 1753, som varit med familjen redan i Långvik, flyttar med till samma ställe, och pigan Greta Johansdotter, f 1753, beger sig till Runmarö.</p><p>Enligt mantalslängden ligger Mellangården nu under säteriet något år innan Lars Nilsson, f 1753, flyttar dit. Husförhörslängden har en lucka på några år mellan 1776 och 1783, mantalslängden placerar honom först på gård 2, därefter på gård 3, och man finner två andra namngivna personer på gård 2, men jag håller mig till gårdsnamnen hellre än numreringarna. Så 1783 är alltså Lars Nilsson, f 1753, bonde på Mellangården. Han har hustru, Stina Ersdotter, f 1746, och sönerna Erik, Sven och Johan, födda 1770, 1772 och 1776.</p><p> Så står det, men i själva verket är alla tre sönerna bara hennes från ett tidigare äktenskap med Anders Ersson, f 1743, som dött i januari 1777. Hon bodde då på Norrbacken. Hennes far ”gamle klockaren” Erik Andersson, f 1715, och mor Maria Svensdotter, f 1722, följer med till Mellangården i det nya äktenskapet. Det finns en notering att de flyttar till Villinge, men kanske hinner de inte iväg förrän Anders Ersson dör. 1780 föds Lars och Stinas son Karl på Mellangården.</p><p>Hos dem bor vidare inhyses Greta Hansdotter, f 1727, som tidigare varit piga på gården och hennes dotter Kajsa Stina, f 1755.</p><p>I början av 1790-talet hittar man paret, men inte barnen, på Vånö, där Lars dör 1796, och 1798 sitter Stina Ersdotter som inhyses änka på Rågskär där hon blir kvar till sin död 1811. Barnen tycks ha lämnat Nämdö skärgård långt innan dess.</p><p>1784 är Olov Ersson, f 1739, bosatt på Mellangården. (Mantalslängden placerar honom på gård 4, vilket brukar vara Norrbacken). Familjen har tidigare bott på Gillinge. Hans hustru Greta Persdotter, f 1740, dör redan året de flyttar in, men han är snart omgift igen med den mycket yngre Greta Jansdotter, f 1762. Han har barnen Erik, f 1764, Agneta, f 1768, Stina, f 1771, Per, f 1774, Brita, f 1776, och Karl, f 1781.</p><p>Efter 1790 bor de i Långvik och har fått 3 barn till: Jan, f 1787, Gustav Magnus, f 1792, och Anna Greta född 1798 och död samma år. De slutar sina liv som inhyses i Skärvassa. Han dör 1809 och hon 1812.</p><p>1790 heter bonden i Mellangården Per Danielsson och är född 1742 eller 1741. Han kommer närmast från Norrbacken och före det från ett ställe som kallas Förladningen eller Förladdningen och i kyrkböckerna tas upp som gård med Per Danielsson som brukare endast år 1883 och därefter försvinner. (I mantalslängerna finns den med i 25 år men brukas ofta under säteriet – under speciellt många år på 1780-talet när kyrkböckerna placerar Per Danielsson där. Det finns också indikationer på att det skulle vara en äldre benämning på Långviksskär, men jag vet verkligen inte.)</p><p>Per Danielssons hustru heter Anna Kajsa Nilsdotter och är född 1733 (eller 1731 eller 1736). Deras barn är Erik, f 1761, Lars, f 1765, och Daniel, 1773. Erik och Lars har redan flyttat ut när de kommer till Mellangården. En fosterdotter, Anna, f 1775, flyttar heller inte med till Mellangården.</p><p>Daniel Persson gifter sig med Katarina (Kajsa) Nilsdotter, f 1767, dotter till Nils Nilsson som bor först i Grönvik och därefter på Långviksskär. Hon har varit piga hos dem i Norrbacken. Med tiden får de många barn: Anna Lena, f 1795, Petter, f 1797, Nils, f 1799, Katarina Maria (Kajsa Maja), f 1802 och, Greta Karolina, f 1804 Sofia, f 1805, Daniel 1807, och Gustav 1809. </p><p>Redan i 1798 års mantalsförteckning har Daniel blivit bonden på gården. I husförhöret står han som son så länge han bor kvar i Mellangården. Men 1807 eller 1808 flyttar han till Ekholmen med sin stora familj. Föräldrarna, Per och Anna Kajsa flyttar med och blir kvar till de dör, 1812 och 1815. </p><p>Man träffar på Danielssöner och Danielsdöttrar ganska ofta under 1800-talet. Flickorna Karolina och Katarina Maria gifter sig med respektive gamle Gustav Gustavsson på Mörtö och dennes son Gustav Dahlgren på Mörtö och Ekholmen. Sena ättlingar av både Dahlgren och Gustavssöner och Danielssöner finns alltjämt kvar i Nämdö skärgård.</p><p>Drängar och pigor kommer och går på gården. De är ganska många, men inte alltför många samtidigt. Och de blir färre med åren, kanske kan barnen börja hjälpa till lite?</p><p>Av någon anledning kallas Mellangården även Hålknäset 1808-1812. Jag har inte hittat någon förklaring till det och det är bara under de fem åren. Efter Daniel Persson blir det inga mer bönder på gården. Hädanefter brukas gården av torpare. Jan Petter Nyström, f 1779, kommer dit med sin hustru Eva Nilsdotter, f 1775, och barnen Karl Petter, f 1804, Anna Stina, f 1808, och Eva Stina, f 1810. Och där har vi återigen en känd Nämdösläkt med ättlingar som aldrig helt har lämnat Nämdö skärgård. Fadern och modern, Johan Nyström, f 1854 och Stina Rutqvist, f 1853, bosätter sig hos dem efter ett par år och de följer dem också senare till Jungfruskär, där släkten blivit kvar.</p><p>Det går dem inte alls väl första åren på Mellangården/Hålknäset. De båda äldsta barnen dör 1809 och Eva Nilsdotter dör 1811. Jan Petter gifter om sig med Anna Kajsa Larsdotter, f 1793, som varit piga i huset. De lämnar Mellangården och bosätter sig på Grönskär under några år innan de slår sig ner för gott på Jungfruskär omkring år 1819 uppskattningsvis.</p><p>Kvar på Mellangården när Nyströms flyttat ut är ett gammalt par från Ornö. Nils Nilsson är född 1742 och dör 1814. Anna Jansdotter, f 1738, dör 1819. De är bägge inhyses på torpet. I samma hushåll finns det en Kajsa Danielsdotter, om vilken man varken får veta födelseort eller födelseår. Det är nog varken Daniel Perssons dotter Kajsa Maja eller Krumlins hustru som bägge heter just så, så vem är hon?</p><p>I ett annat hushåll på gården bor klockaren Karl Fredrik Lund, f 1775, som tidigare bott på Västerby men efter att han år 1807 gift sig med Katarina Bidina Friman, f 1858, flyttar bägge till Mellangården dör hon dör 1816. Han blir kvar i Mellangården till sin död 1822. De har bara en tjänstgosse, Karl Jansson, f 1803, men står inte som inhyses, kanske försörjde de sig med enklare sysslor åt andra? På Hålknäset bor också sockenskräddaren Magnus Hansson Lundqvist, f 1761, som kommit till Nämdö skärgård 1806, bor på Hålknäset en tid innan han blir inhyses på Västerby.</p><p>1817 kommer det lite nytt folk till gården igen. Där bor nu båtsmannen Krumlin (Krummelin), f 1783, och hans hustru Katarina Danielsson från Bjursås, f 1761. Tidigare har det stått att han är gift med Kajsa Bjurman, f 1761, men det är ganska säkert samma person.</p><p>Abraham Österman, från Åland, f 1883, är där som dräng innan han 1820 gifter sig med Gustava Karolina Jansdotter, f 1797, från Skräckmaren och tillbringar något år på Sunnansund innan paret drar vidare till Värmdö. Han har en liten son, Abraham Henrik August, f 1811.</p><p>Brita Andersdotter, f 1771, änka efter Per Ersson, f 1858, torpare och sedan kyrkovaktmästare och inhyses i Norrbacken, återfinner man nu som inhyses i Mellangården med sin fosterson Jan Petter, f 1806. När hon dör år 1821 beger han sig till sjöss.</p><p>Det finns två kvinnor till inhyses på gården i början av 1820-talet. Det ena är Maja Landgren, f 1783, änka efter Per Andersson, f 1770, som varit torpare eller kanske dräng i Grönvik. Med henne är sonen Per Gustav som är född i december 1818, efter faderns död. Den äldre sonen, Karl, f 1807, är inte med. Den andra kvinnan heter Greta Bäck, är född i Dalarna, och numer inhyses ”fattig piga”. </p><p>1824 kommer det en ny klockarfamilj till Mellangården. Det är Nils Melander, f 1787, med hustrun Katarina Ersdotter, f 1789, och deras åtta barn, varav flera blir kvar i Nämdö skärgård och förmodligen har sentida ättlingar kvar, men Melander är ju av någon anledning ett ganska vanligt namn i skärgården. På Mellangården blir de kvar till 1832, när de flyttar till Grönvik. Några dör eller flyttar bort. Nästa äldsta dottern, Stina Karolina, f 1814, dör redan efter ett par år på Nämdö (men uppgift om detta tycks saknas i dödboken). Nils Ludvig, f 1819, beger sig till Dalarö år 184 men återkommer, först som torpare i Skärvassa med sin hustru Matilda Olympia, f 1818, (som är styvdotter till förra prästen Bäckegren). De blir kvar på Skärvassa i tjugo år, men när hon dör 1880 hyr han in sig i Sandviken i Västanvik, där han blir kvar till sin död 1891. </p><p>Frans Vilhelm, som är född 1822, dör 1834, Fredrika Vilhelmina, f 1824, hinner med några år som piga i Östanvik och Krokvik, innan hon dör 1849.</p><p>Karl August, f 1814, kommer så småningom att gifta sig och flytta till Villinge, Sven Julius, som är född 1827, kommer efter några år som dräng på olika ställen tillbaks till Västerby på 1860-talet som arbetskarl. Karolina Josefina, f 1831, gifter sig med Nils Gustav Dahlgren, f 1828, (som är ”oäkta” son till Gustav Gustavssons andra hustru – nämligen Greta Karolina Danielsdotter som är född på Mellangården 1804) och bor med honom på Mörtö och Ekholmen. </p><p>Äldsta dottern, Maria Charlotta, f 1808, flyttar inte omedelbart med familjen till Mellangården. Redan innan de flyttar dit tjänar hon piga på Krokvik innan hon förenar sig med familjen. Redan 1826 är hon gift med Karl Jakobsson, f 1804, son till torparen Jan Erik Jacobsson på Västerby. De första åren bor de på Skräckmarstorpet på Uvö.</p><p>På nästa blad i husförhörsboken finns nu bara fem hemmavarande barn och på följande blad flyttar familjen med de fem och den nytillkomna Karolina Josefina, f 1831, till Grönvik. Några pigor och drängar har inte behövts i huset förrän 1830 när Anna Stina Werngren, f 1781, kommer till gården från Villinge. Hon följer familjen till Grönvik. Inhysesfolket bor kvar ett par år till, nämligen Maja Landgren (som nu heter Pettersdotter eller Pettersson) och hennes son Per Gustav och Greta Bäck. De flyttar bort ca 1826, osäkert vart, men Greta dör i Norrbacken 1831.</p><p>När Melanders flyttar 1832 kommer det en ny torpare, Jan Peter Sjögren, f 1802. Eller gör det inte det? Nu heter det Mellangården/Brunskär, och på Brunskär hittar man sedan Sjögren och de personer som hör till hans hushåll. Namnet Mellangården försvinner helt i och med nästa period, men det är väl uteslutet att man bara döper om stället. Brunskär däremot består några decennier. Vad är det som händer? Lägger man ner Mellangården, när familjen Sjögren redan flyttat dit, och låter säteriets folk ta hand om skötseln? Erbjuds familjen Sjögren bra villkor för att bygga nytt på Brunskär eller tvingas de helt enkelt bort från Mellangården? Det framgår inte av kyrkböckerna.</p><p>Troligen bodde de till att börja med på Mellangården. Jan Petter Sjögren är skriven på Mellangården/Brunskär från 1832. Han är torparson från nybyggartorpet Ängsholmen. Fadern, Per Svensson, har dött samma år. Hans hustru heter Maja Greta Lindgren. De har träffats som dräng och piga på Långviksskär och gift sig 1828.</p><p>De har en son Erik Gustav, f 1831, och de får två till på Mellangården/Brunskär: Johan Alfred, f 1832, och Anders Petter, f 1834. Av dem överlever bara Johan Alfred de första åren på Brunskär. Sedan får de, inräknat de tre nämnda, totalt tio barn varav sex dör, men deras historia hör till torpet Brunskär.</p><p>Johanna Bergström från Stockholm, f 1817, kommer till dem 1832 och hinner sedan vara piga på många gårdar innan hon 1844 gifter sig med Petter Öman, född 1802 och änkling efter ett tidigare äktenskap med Eva Stina Nyström på Jungfruskär. </p><p>Charlotta Sjöberg, f 1815, har en tvillingsyster Lovisa och det är lätt att förväxla dem. Bägge är pigor på många gårdar och torp, innan de försvinner ut ur kyrkböckerna. </p><p>Anna Stina Johansdotter är på Mellangården/Brunskär ett enda år innan hon far till Stockholm. Hon har en oä son Johannes, f 1825. Även Lena Stina Lindgren, f 1814, blir kortvarig på Mellangården/Brunskär. Hon drar vidare, gifter sig 1838 med drängen Alexander Söderberg och flyttar till Stockholm.</p><p>Och dessa är de sista personer som kanske bodde på Mellangården – eller om det var Brunskär?</p><p></p><h2>Norrbacken</h2><p>Kyrkböckerna tar upp många personer som boende på Norrbacken, det verkar vara fler än vad som motiveras av att gården ofta är delad på två brukare. Senare, mot sekelskiftet 1800, blir de ännu fler. Kanske är helt enkelt omsättningen av folk ovanligt stor? I kyrkböckerna finner man klammer runt hela familjer och en eller annan kortfattad och svårtolkad notering som kanske betyder att de just flyttat vidare.</p><p>Efter rysshärjningarna 1719 ligger gården obebodd och brukas under säteriet i flera år. I 1739 års mantalslängd är prästen Erik Grizelius skriven både där och i Grönvik, vilket kanske kan tolkas som att han disponerade marken och vad den gav? I ett decennium är det så och tio år efter det återfinner man på på samma sätt Magnus Magelin där under ett tjugotal år. (Eller kanske på Mellangården? Eller kanske inte alls - prästen verkar ibland lite godtyckligt placerad i böckerna under 1700-talet. Och helt säker kan man inte heller vara på att senare Magelins änka och nådeårspredikanten, Per Melander, bodde på Skräckmarstorpet på Uvö under några år? Men det står så.)</p><p>En person som helt säkert flyttar från Norrbacken till Skräckmaren är Gustav Gustavsson, f 1744. Han är upptagen på Norrbacken första gången 1760 som en ogift man men får varefter hustru och barn och de gamla föräldrarna i sitt hushåll, innan han 1772 flyttar till Uvö och under tre decennier där med tiden blir ganska välbeställd.</p><p>I den första årgångens husförhör från år 1772 står det Norrbacken 3, och där uppges bo personer som i mantalslängden återfinns på gård 3 eller 4 eller inte alls. Det ger mer att hålla sig nästan enbart till kyrkböckerna och låta det förbli oklart vilka personer som faktiskt hör till vilket hushåll och vilken del av gården.</p><p>År 1772 bor där Johan Jansson, f 1727, med sin hustru Anna Eriksdotter, f 1734. Barnen är Erik, f 1754, Jonas, f 1766, Stina, f 1760, Greta, f 1762, 1766, Magnus, f 1769, Sven, f 1771, och senare också Fredrik, f 1775. De har en dräng, Anders Andersson, f 1728, och en piga Katarina Eriksdotter, f 1750. Familjen bor kvar oförändrad vid nästa period, ca 1775, men drängen, Anders, f 1728, tycks nu heta Berg. Namnbyte eller drängbyte? Pigan är kvar och man har nu också en tjänsteflicka. Hustrun Anna dör 1877. Jan flyttar med Greta, Magnus och Fredrik till Grönvik. Sven är sannolikt död. Stina kommer till Grönvik med sin make Mats Olovsson, f 1761, och blir torparhustru där ungefär vid samma tid som fadern lämnar Grönvik.</p><p>Johans äldsta son, Erik Jansson, har gift sig med Maria Ersdotter, f 1756. De blir kvar på Norrbacken där de får en son Jan Erik 1781 och en dotter Anna Maria, 1782 eller 1779. De flyttar inte med familjen till Grönvik. De får senare en son, Erik 1785, som dör efter några månader. </p><p>1783 står det om Erik ungefär ”son på Mörtö”. Har han en son där? Eller bor hans far på Mörtö?</p><p>På Norrbacken bor också Anders Ersson, f 1743, hans hustru Stina Ersdotter, f 1746, och deras två barn Erik och Sven, födda 1770 och 1772. Vid nästa period 1775 står Anders som bonde. Familjen uppges flytta till Villinge, men tycks inte hinna dit innan Anders dör. Stina blir kvar i Västerbygårdarna, men nu på Mellangården, omgift med Lars Nilsson, f 1753, med vilken hon får två söner till, flyttar till Vånö och slutligen dör som inhyses änka på Rågskär 1811. </p><p>I sitt hushåll har de både på Norrbacken och Mellangården hennes föräldrar Erik Andersson, f 1715, och hans hustru Maria Svensdotter, f 1722. Erik har varit klockare, han och hustrun är sjukliga och fattiga och uppbär allmosa. På Norrbacken har de en piga Greta, f 1760, och senare också drängen Johan Jansson, f 1752.</p><p>I ett tredje hushåll, eller kanske samma, bor år 1772 och 1775 Johan Andersson, f 1727, och hans hustru Katarina Andersdotter, f 1740, med barnen Greta, f 1758, Erik, f 1760 och Katarina, (Karin) f 1764. Familjen flyttar till Långvik omkring år 1775 och senare till Grönvik. Hustru Karin dör i Långvik 1776. </p><p>Slutligen bor där båtsmannen Tomas Krumlin, f 1718, och hans hustru Katarina Eriksdotter, f 1719. Bägge dör 1787.</p><p>Under de här speciellt oklara åren på 1780-talet när man inte ens vet vilket år som avses är Per Danielsson, f 1742, placerad på Norrbacken. Före dess har han varit på den plats som kallas Förladdningen eller Forladningen, och efter Norrbacken tar han över på Mellangården, där vi finner honom från 1788 ungefär och till omkring år 1807 då han flyttar med sonen till Ekholmen. Hans många barn får också barn och av dem har några givit upphov till senare tiders nämdöbor. Det gäller speciellt för de bägge döttrarna som gifte in sig i Gustav Gustavssons släkt på Mörtö och Ekholmen. (Mer om Per Danielsson i avsnittet om Mellangården.)</p><p>Hos Erik Jansson har man, eller har haft åren före 1890, en piga Brita Andersdotter, f 1768, om vilken det står ”Bockens dotter vid Östanvik” (mer om henne nedan), och en annan piga som heter Stina Jansdotter, f 1760. Bägge står också som pigor i Per Danielssons hushåll tillsammans med en Katarina Nilsdotter, f 1767, och en annan Stina som är född 1771. Drängarna hos Per Danielsson heter Per Svensson, f 1768, och Per Olsson, f 1774. De har också en tjänstgosse Karl Olsson, f 1781. De bägge senare förefaller nog lite väl unga.</p><p>Det tycks finnas två olika sidor i kyrkböckerna med uppgifter för 1783, de går isär en hel del och skiljer sig som vanligt radikalt från uppgifterna i mantalslängden. Först därefter, från och med sidan ”1784 till 1790” står det tydligt angivet och förprickat vilka år det är fråga om.</p><p>Husförhörslängderna på Nämdö är rörigt förda på alla gårdar under 1780-talet och början av 1790-talet, men värst är nog på Västerbygårdarna med sina många gårdar, torp och hushåll. Mantalslängden tar upp minst 5 olika hushåll på Norrbacken under 1790-talets första år och då är det svårt att reda ut det för både fogdar och präster och sentida intresserade.</p><p>Jan Svensson, f 1750, dör 1783. Kvar är hans änka, Anna Jansdotter, f 1755, och sonen Johan, f 1781. Men de försvinner snart därifrån.</p><p>Torparen Jan Jansson, f 1738, är gift med Lena, f 1740, och de har en son Jan, f 1770. Gamle Jan dör 1794. Det finns också en styvdotter i huset. Hon heter Anna Brita Andersdotter, är född 1770 och tycks flytta därifrån i början av 1790-talet. Jag kan inte se att hon bodde där tidigare och jag har inte lyckats reda ut vem hon är – det finns flera personer med snarlikna namn och näraliggande födelseår. </p><p>Sonen Jan Jansson tar över som torpare. Han är gift med Anna Nilsdotter, f 1772, och första barnet, Gustav, är född 1793. Sedan kommer Anna Stina, f 1798, och 1803 föds sonen Jan Erik. De flyttar och blir pionjärer på Jungfruskär någon gång mellan 1802 och 1807. I husförhörsboken har man helt enkelt strukit över ”Norrbacken” och ändrat till ”Jungfruskär”. Vilket år flytten sker framgår inte. Pigan Lotta Fredriksdotter, f 1779, drängen, Anders Schöllgren, f 1774, och tjänstgossen Gabriel Andersson, f 1784, som varit på Bråten tidigare, följer inte med till Jungfruskär.</p><p>Men det gör modern Lena Eriksdotter, pigan Maja och drängen Jan Erik, f 1789. Sannolikt är den senare samma person som kallats ”oäkta fosterson” och sedan tjänstgosse hos grannen Erik Jönsson. Drängen Jan Olovsson, f 1787, och pigan Maja, som är dotter till Anders Brask och född 1776, och pigan Stina Langren (Landgren), f 1783, kommer också till Jungfruskär. </p><p>Torparen Sven Svensson, f 1735, som tidigare bott på Västerby står nu som torpare på Norrbacken med sin hustru Anna Ersdotter, f 1740, och dottern Maria, f 1768. 1783 är de också uppsatta på ett ställe som kallas Prästgården, oklart vilken gård som åsyftas. 1790 är de inte kvar längre.</p><p>Anders Brask ger namnet ”Braskan” åt en gård, här placerad på Norrbacken, Anders Karlsson Brask är född 1752, hans hustru Brita Matsdotter samma år, De har två hemmavarande döttrar, Maja, f 1776, och Anna Greta, f 1780, och en son Jan, f 1783. 1788 får de en son Karl Erik som dör 6 veckor gammal. De har en tjänstgosse Jan Erik. Och på 1790-talet har de en fosterdotter Stina Olsdotter, f 1770. Maja blir piga hos Jan Jansson när hon har åldern inne och följer sedan med familjen Jansson till Jungfruskär, men är snart tillbaks från ytterskärgården och tjänar piga i Stensundet. Vidare har de en dräng Karl Erik, om vilken man inte får veta något mer än namnet. Fosterdottern Stina gifter sig med drängen Johan Stenström, f 1773. De bor tills vidare kvar, men flyttar sedan till Rörstrand innan de blir torpare på Långvik. Dottern Anna Greta dör 1805. Anders Brask dör 1810.</p><p>I början av 1800-talet bor bara sonen Jan hemma. Han heter oftast Jan Brask, men också Jan Andersson förekommer. Han är nu gift med Ulrika Andersdotter, f 1783 liksom han. 1808 står han som torpare. Men föräldrarna bor kvar till Anders död. De har inga egna barn, men en flicka, Brita Stina, f 1809, förefaller vara deras fosterdotter. Hon följer med dem när de 1814 flyttar till Värmdö. Det gör även piga Anna Greta Andersdotter, f 1788.</p><p>Det har funnits en hel del folk på gården under deras tid som torpare: drängarna Fredrik Johansson, f 1784, och Per Andersson, f 1770, Jans syster Maja är kortvarigt piga hos dem innan hon går vidare till andra torp. Maja har en son, Jan Petter, f 1806, som en av husets pigor Anna Kajsa Malm, f 1791, blir fostermor till. Anna Kajsa blir också fostermor till pigan Brita Kajsa Nilsdotters, f 1781, lilla dotter Brita Stina, f 1809. Brita Kajsa Nilsdotter, som också är piga på Norrbacken, har en son förut, Jan Karlsson, f 1803, sannolikt inte född på Nämdö.</p><p>Pigan Johanna Gustava Hovdahl, f 1786, kommer från Östanvik 1824. Hon är änka och har sin son Jan Alexander, f 1823, med sig. 1830 flyttar de till Västerby.</p><p>Erik Jönsson, f 1736, är torpare och gift med Katarina Jönsdotter, f 1729. De hemmavarande barnen heter Per, f 1758, och Kajsa, f 1762. De har också en fosterson, Karl Erik, f 1789, om vilken det preciseras att han är ett oäkta barn. Möjligen är Kajsa hans mor; i dopboken uppges även en Kajsa Eva, piga i Långvik ha fött en son Karl Erik år 1789. Karl Erik kallas tjänstgosse år 1802 och kommer senare att bli dräng hos Jan Jansson och följa honom till Jungfruskär.</p><p>Per Ersson gifter sig 1792 med Brita Andersdotter, f 1768 eller 1771. (nämnd ovan). Svärfar, en gammal soldat vid namn Anders Bock, eller kanske Båck (efternamnet oklart) flyttar till dem. Han är född 1722 och har varit rättare på Östanvik och dräng i Klockargården. Som gammal soldat ”njuter han nu underhåll”. Per och Brita får inga egna barn. Istället har de ett fosterbarn, Eva, f 1796, och Britas syster Majas son Jan Petter, f 1806. Piga är Greta Andersdotter, f 1759 eller 1758, och inhyses har de Anna Kajsa Svensdotter, f 1769, som har en dotter, Gustava, f 1805. Några år senare är är de själva inhyses tillsammans med pigan Greta Andersdotter. 1816 dör Per Ersson som då är kyrkovaktmästare. Jan Petter försvinner bort någonstans, och Brita Andersdotter och Greta Andersdotter får som redan nämnts flytta till Braskens gård där nu änkan Brita Eklund bor.</p><p>Från Rörstrand kommer i början av 1790-talet torparen Anders Stenberg, f 1754 och hans hustru Katarina Bidina Friman, f 1758. De har en son Karl Gustav, f 1792. Dödboken kan berätta att en senare son till dem dör i Östanvik 1800, där Anders är rättare, och att Anders själv dör samma år i Rörstrand. Bidina bor några år på Långvikskär, innan hom flyttar tillbaks till Västerby och gifter sig med Karl Lund, f 1753, som är klockare och bosatt på Västerby. Från 1811 bor de i Mellangården. Bidina dör 1816.</p><p>Olov Olsson är skomakare och född 1748. Hans hustru Brita Persdotter är född 1750. De har barnen Anna, Olov och Gustav, födda 1784, 1787 0ch 1796. </p><p>Där bor också Kajsa, f 1772, Erik, f 1775, och Per, f 1779. Deras funktion går inte att utläsa.</p><p>De är inte kvar vid sekelskiftet. Och skomakarfamiljen drar vidare omkring år 1800.</p><p>Erik Olsson, f 1755, har varit rättare i Östanvik och dräng på ”Klockargården”. På 1790-talet finns han på Norrbacken innan han flyttar vidare till ”Gamla Prästgården” som stattorpare. Hans hustru, Katarina Ersdotter, f 1770, kallas senare oftast Katarina Lind. Första barnet Karl Erik är född 1791. Senare får de en son Karl Gustav. Familjen tycks återvända och bo på Norrbacken från slutet av 1790-talet till 1804 eller 1805.</p><p>Från Klockargården kommer fördubblingsbåtsmannen Karl Norberg, f 1756, med sin hustru Greta Öman, f 1755, och dottern Greta, f 1791. De är noterade där 1791 och finns fortfande kvar år 1803. Därefter finns inget mer noterat om dem.</p><p>Änkor återfinner man speciellt ofta inhyses på Norrbacken. Katarina Boström, f 1761, till att börja med. Vidare båtsmansänkan Kajsa Lerman, f 1741, som tidigare varit inhyst på Klockargården och nu har flyttat in med sina söner Johan Vilhelm, f 1778, och Niklas, f 1881. Hon står som inhyses i Norrbacken hos Norberg. 1798 är hon noterad närvarande, sönerna är inte längre kvar.</p><p>Greta Eriksdotter, född i Bo 1754, kom till Nämdö 1785. Först blev hon inhyst som änka på Norrbacken, men snart arbetar hon på Östanvik där hon (med efternamnet Söderqvist), gifter sig med Sven Ersson, f 1763. De flyttar till Rörstrand och får en son, Karl Erik, f 1792, som kommer att gifta sig med tjänsteflickan på Rörstrand, Brita Karlsdotter, och långt senare flytta till Skräckmarstorpet på Uvö där de blir de sista långvariga torparna. Greta och Sven följer med dem dit. Brita överlever sin man med flera decennier och kommer att leva ett sorgligt liv på socknen men det är en mycket senare historia.</p><p>Någon heter Malm, (det står något före som jag inte kan tyda). Och så finns det en tjänstgosse, Jan Erik, inget födelseår. Men enligt en anteckning att han har fallandesot.</p><p>Från 1788 bor Karl Jansson, f 1771, på Norrbacken. Hans hustru heter Stina Matsdotter och är född 1764. De har en dotter Anna Stina, f 1793, och får på Norrbacken sonen Jan Erik, f 1797, och dottern Hedvig Sofia, f 1800. De kommer från Mörtö och fadern Jan Ersson, f 1732, är med, men ser inte ut att bo tillsammans med dem. Jans hustru, Anna Eriksdotter har dött 1891 och ett par av hans söner delar nu på ägorna på Mörtö. Men Jan kommer alltså till Norrbacken, där han, liksom på Mörtö, blir inhyses. 1888 har de en tjänstflicka, Hedvig Mellqvist.</p><p>Hela familjen är borta till nästa period, endast fadern är noterad år 1803 och sedan inte mer.</p><p>Där Karl Jansson bodde bor nu bonden Per Pettersson, f 1757, med sin hustru Maria Ersdotter, f 1753, och barnen Anna, f 1782, Karl, f 1786, Maja Stina, f 1790, Jan, f 1792, och Ulrika, f 1796. Karl Ersson, f 1786, är dräng. Familjen flyttar till Ingarö 1808.</p><p>Det kommer en ny Anders Ersson, f 1768, till Norrbacken. (Den förra var ju född 1743 och en av de tidigaste som nämns i kyrkböckerna. Men namnet är inte ovanligt och troligen är de inte släkt.) Hans hustru heter Anna Jansdotter, f 1755, och barnen är Maja Greta, f 1787, och Karl, f 1764. Maja Gretas far är Erik Lövgren, Anna Jansdotters andra man – Anders Ersson är den tredje - Maja Greta Lövgren är kvar som piga på Norrbacken när föräldrarna flyttat bort 1805.</p><p>Jan Petter Nyström, f 1787, har bott i Skärvassa och bor en tid i Norrbacken, åtminstone är han där 1805, innan han bosätter sig på Grönskär omkring år 1808.Först 1819 kommer han till Jungfruskär, dit fadern Johan Nyström, f 1754, redan flyttat. Hans hustru Eva Nilsdotter är född 1775. De har en son Karl Petter, f 1804.</p><p>Olov Ersson från Mellangården, f 1739, är nu inhyses på Norrbacken. Hos honom bor hans hustru, Greta Jansdotter som, om vi väljer uppgiften att hon är född 1758 (och inte alternativet 1762) bodde som ung på Norrbacken. Hennes far var Johan Andersson. Men när det gäller henne är jag nog inte säker på någonting.</p><p>När Jan Brask flyttat ut kommer från Ingarö 1814 en änka Brita Eklund, f 1855, med sina barn. Det är Anna Brita, f 1891, Petter, f 1795, och fostersonen Karl E Malm, f 1802. Till huset kommer någon som kallas ”drängen Malm”, men det framgår inte på vilket sätt han är släkt med Karl. Brita Eklund dör 1819. </p><p>Sonen Petter Eklund blir då torpare på Norrbacken, men flyttar till Värmdö 1824. </p><p>Dotter Anna Brita Eklund gifter sig 1820 med Gustav Magnus Lindström, f 1792. De flyttar först till Västerby men efter ett par år där återvänder de och tar över som torpare efter Petter, 1824. De får barnen Karl Gustav, f 1823, Anna Sofia, f 1825, och Eva Charlotta, f 1829. 1828 flyttar de till Östanvik.</p><p>Fostersonen Karl blir först tjänstgosse i Grönvik, därefter dräng på Hamnskär, Gillinge och Rågskär innan han 1827 flyttar in till Stockholm.</p><p>Per Erssons änka Brita Andersdotter och Greta Andersdotter blir inhyses omkring 1818, men blir inte kvar efter Brita Eklunds död. Brita dör i Mellangården 1821, Greta flera år senare. Hon måste vara samma person som senare kallas Greta Bock och dör 1831 som fattighjon på gården. Jag vet inte om hon är dotter/släkt till Anders Bock. Hon är född 1758 och har kommit ganska sent till församlingen från Dalarna. Förr kallades hon bara piga.</p><p>Även kyrkovaktmästaren Lars Hell, f 1771, placeras kortvarigt på Norrbacken men även på flera andra ställen innan han dör 1824 på Ängskär</p><p>Två drängar figurerar mycket kortvarigt omkring år 1817. Den ene heter Hans Anton, f 1799, och den andre heter (ungefär) Johan Wernerberg, f 1779. Drängen Anders Andersson, f 1766, kommer från Långvik 1824.</p><p>Pigor är i början av 1820-talet Anna Sofia Sandström, f 1808(?), och Greta Kajsa Nilsdotter, f 1788 eller 1786, Den senare flyttar till Östanvik och gifter sig med Jan Andersson, f 1789, och dör som torparhustru i Skärvassa redan 1826 – om inte de något olika födelseårstalen syftar på olika personer.</p><p>1826 bosatte sig det unga paret Karl Jakobsson, f 1804, och Maria Charlotta Melander på Skräckmarstorpet. 1830 flyttar de till Norrbacken med sina pojkar Alexander, f 1827, och Karl Magnus, f 1831. 1833 ger de sig av till Ornö.</p><p>En mycket kortvarig piga är Anna Hansdotter från Estland, f 1804. 1831 har hon flyttat vidare till Villinge och det är osäkert om hon alls är på Norrbacken. Detsamma gäller för änkan Johanna Gustava Hovdahl, f 1786, och hennes son Jan Alexander, f 1823. De verkar gå vidare till Västerby nästan direkt, och 1833 flyttar de till Ornö.</p><p>Och så har vi Gustav Sjöberg, f 1795 eller 1800. Man träffar på honom som dräng på Mörtö, Lövvreten och Skräckmaren, senare som ofärdig inhyses på Skräckmaren och slutligen på Norrbacken 1833 innan har till sist lämnar Nämdöområdet och far till Ornö. </p><p>Det kommer en helt ny torparfamilj år 1833. De kommer närmast från Östanvik, men deras ursprungsorter har ingenting med Nämdö skärgård att göra. Anders Stålgren från Törevalla, f 1793, hans hustru Maja Svensdotter, f 1790, och deras barn Anders Petter, född i Kimstad 1824 – ofärdig och krympling får man veta - Maja Stina är född i Rappestad 1826, Karin, också i Rappestad 1829 och Gustav slutligen, är född på Nämdö 1833. Familjen flyttar vidare till Ingarö 1839.</p><p>Båtsmannen heter alltid Krumlin (eller Krummelin). Den som omkring 1820 flyttade till Norrbacken heter i det civila Karl Erik Dahlgren. Han är född 1783 och gifter sig med Eva Sofia Olsdotter, f 1788. Han har tidigare bott på Mellangården och varit gift med Katarina Danielsdotter, som dött 1819.</p><p>Eva Sofia har en dotter Eva Stina, f 1814, och 1823 får de sonen Karl Gustav Dahlgren (som 1848 blir torpare i Stensundet). Eva Stina beger sig redan 1829 till Stockholm. Deras dotter Gustava Charlotta föds 1826 och dör 1828. De får en dotter till, Johanna Sofia, f 1828, som sannolikt felaktigt i husförhörsboken uppges vara oäkta dotter till pigan Sofia Carolina Lindbom. I dopboken är hon dotter till Krumlin, och så är det nog.</p><p>Brita Maja Larsdotter, f 1762 eller 1768, som redan vid före sekelskiftet var piga på Skräckmaren, är inhyses på Norrbacken 1822-1824 och flyttas sedan vidare till Bunsö, där hon dör ”sjuklig och orkeslös 1830”.</p><p>Pigan Anna Brita Lindström bor på Norrbacken 1824 när hon får sin oäkta dotter Augusta Ulrika. Man finner bägge tillsammans eller enskilt under många år framåt i Nämdö skärgård, till att börja med på Krumlins del av Norrbacken och 1826 på Högholmen.</p><p>I Krumlins hus är Ingrid Charlotta Söderstrand från Värmdö, f 1821, tjänstflicka år 1834-36. Hon kommer att bli kvar i Nämdö skärgård i minst 50 år till och är på 1880-talet gift med Jakob Vilhelm Nyström – men det är lång väg dit.</p><p>Pigan Greta Jansdotter är en spännande person, hon är född 1800 och cirkulerar mellan några olika torp, tex Norrbacken, där hon är inhyses piga år 1834. Hon har en oä son, Karl Johan, f 1827. Greta kommer snart att vara en gift och torparhustru i Bråten och Karl Johan tar namnet Söderberg och kommer 1858 att gifta sig med Charlotta Elmén på Östanvik.</p><p>Greta Lisa Sandström, f 1817, är tjänstflicka 1831 till 1833 och återvänder som piga ett par år senare. Också hon blir kvar i Nämdö skärgård. 1837 är hon torparhustru på Sunnansund. Hon dör 1856.</p><p>En tid bor Krumlins fadderbarn Eva Johanna Öman, f 1833, som fosterdotter på Norrbacken. Modern är Eva Stina Nyström, fadern Jan Petter Öman, f 1802. Föräldrarna tar snart till sig barnet och flyttar senare till fastlandet. Jan Petter återkommer som änkling och dotter är åter (eller fortfarande?) skriven hos Krumlins fram till dess Jan Petter 1842 gifter sig med pigan Johanna Bergström, f 1817).</p><p>Krumlins son Karl Gustav Dahlgren gifter sig 1845 med Josefina Dahlbäck, f 1824. Under ett år, från 1842, har man en tjänstflicka Lucia Helena Hultgren från Skänninge, f 1827. För övrigt finns efter 1839 bara Kumlins på Norrbacken. Inga änkor, inga inhyses.</p><p>1845-1850 är dottern Johanna Sofia för det mesta på Östanvik och sonen har flyttat ut. 1855 heter Karl Erik inte längre Krumlin utan är nu fd båtsman och heter Dahlgren igen. Det kommer ingen ny båtsman till Norrbacken för vid den här tiden har det inrättats ett båtsmanstorp i Sand.</p><p>Dottern är gift med Karl August Jansson, f 1826, som varit fosterson på Mörtö. De har en dotter, Sofia Charlotta, f 1851.</p><p>Karl August är då varken dräng eller torpare utan arbetskarl, men han blir 1858 torpare på Bråten. Och dit följer fd båtsmannen och hans hustru med det unga paret, och där dör Karl Erik Dahlgren år 1861.</p><p>Det kommer återigen ett par änkor till Norrbacken. Det är Brita Stina Karlsdotter, f 1809, som nu kommer nu från Skräckmarstorpet, och Brita Helena Åkerblom. Bägge blir kvar till 1865. Under dessa sista år kallas Norrbacken backstuga. Ingen mer flyttar in.</p><p>Mellangården har ju redan upphört som gård och markerna lagts under Östanvik eller kanske Västerby. Västerby har också fört en tynande existens och vid den husinventering som företetogs i vid arvsskiftet efter Per Elmén uppges det finnas i Västerby/Norrbacken ”En gammal bristfällig ladugård och en d:o vistbod.” </p><p>Men Norrbacken kan man fortfarande höra Nämdöbor säga om ett av de vackraste av Västerbyhusen.</p>",
          "image": "img/countryside.jpg"
      },
      {
          "id": "vasterang",
          "title": "<h2>Västeräng</h2>",
          "content": "<p>Vid arvsskiftet mellan syskonen Elmén klyvs Västerby i två delar, Västerby och Västeräng. Namnet Västeräng är nytt i kyrkböckerna, så det går inte att fastställa om någon bott på området tidigare, men det förefaller ganska osannolikt att Västeräng med sitt fina läge skulle ha varit helt obebott och obrukat ända fram till mitten av 1860-talet.</p><p>Maria Lovisa Katarina, f 1821, gifter sig 1863 som den sista av syskonen Elmén. Maken heter Frans Ludvig Westerberg, f 1839, och är från Tyresö. 1866 bor de på Västeräng. Och då finns där bostäder till både dem själva och ett antal drängar och pigor.</p><p>Om Frans Ludvig har det berättats mycket i tal och i skrift, men sammanfattningsvis utvecklades han från att ha varit en glad spelevink och speleman till att bli en djupt religiös man, som upplät fastigheten Paradiset gratis och för evärderlig tid till kyrkan som byggdes där år 1876. Och det fanns gott om plats också för den fina prästgården som byggdes där trettio år senare.</p><p>Maria har redan före äktenskapet tagit till sig en fosterdotter från Uppsalatrakten. Hon heter Eleonora Amalia Augusta Lovisa Gottschalk, är född 1850 och följer med dem till Västeräng, där hon blir kvar till vuxen ålder. Några egna barn blir det inte för Maria och Frans. Eleonora blir vuxen och försvinner ett par år på 1870-talet, återvänder 1875 och far iväg igen 1877. Och sedan är hon aldrig mer skriven där.</p><p>Om husfolket finns det de första decennierna inte mycket att berätta. Det senare 1800-talet är en tid med stor rörlighet bland pigor och drängar, de flesta stannar bara något år innan de drar vidare. Flera växlar mellan de stora Nämdögårdarna, men det kommer också folk från olika platser runtom i Sverige. Vid den här tiden ersätts drängarna ibland av ”arbetare” eller ”inhyses arbetare”, dessa blir ibland mer bofasta än den äldre tidens husfolk. På Västeräng är det en statdräng, Karl Enock Björklund, f 1853, som blir kvar längst. Han är född på Ljusterö, kommer 1877 från Ekholmen och bor fortfarande kvar 1895 när husförhören upphör. Han har hustru, Agneta Alexandra Gustavsdotter från Blidö, f 1857, och tre barn Emma Paulina, Karl Axel och Maria Alexandra Elisabet, födda 1879-1894.</p><p>1889 kommer det en ny fosterdotter i huset. Maria är ju gammal nu, 68 år, så det är ingen liten flicka de tar sig an. Amalia Paulina Kristina Dahlberg är född 1873 och alltså redan 16 år när hon kommer till Västeräng. Hon är dotter till kolportören Hans Dahlberg, f 1841, som åren 1775-1877 vistades på Västerby. Någon måste ju ha behållit kontakten. Amalia blir kvar i tio år på Västeräng. 1894 får hon en dotter, Hanna Kristina. Hon gifter sig ett halvår senare med Karl Sigfrid Reinhold Westerberg från Västerby, f 1872. Han vill ta på sig faderskapet, men hon nekar. De får ett gemensamt barn redan 1895, Karl Harald. Två barn till blir det innan de lämnar Västeräng 1899.</p><p>Är det en slump eller kristlig barmhärtighet att ovanligt många av pigorna på Västeräng är ogifta mödrar vid slutet av 1800-talet? Det är Augusta Kristina Lind, f 1868, Karolina Larsdotter, f 1857, och Matilda Wilhelmina Fransina Malmstedt, som är från Sunnansund. Matilda är född 1872, och dottern, Lilly Matilda, är född 1895. Det lyser för Matilda ett par gånger men det kommer aldrig till äktenskap. Däremot blir det en dotter till. </p><p>Från 1880-talet säljer syskonen Elmén många av sina fastigheter. Torpens tid är ju förbi och på de stora gårdarna på Nämdö täcker inkomsterna inte utgifterna. Speciellt de första decennierna när hus och ekonomibyggnader anläggs går man med förlust och öar och skär och Nämdötomter säljs. Frans namn står på väldigt många av de kontrakt som finns att läsa på internet på Lantmäteriets ”Historiska kartor”.</p><p> Ny gårdsnamn och nya människor, fastboende och sommargäster tar över. Men också en del pigor och drängar kan köpa och äga sin mark: 1920 får Matilda Malmstedt köpa ”Träsket” av Frans och hans hustru på villkor att hon ”vid anmodan är säljarna behjälplig med tvätt och skurning mot i orten gångbar ersättning för sådant arbete.”</p><p>",
          "image": "img/countryside.jpg"
      },
      {
          "id": "angsholmen",
          "title": "<h2>Ängsholmen (Ängstholmen)</h2>",
          "content": "<p>Förste man på Ängsholmen är Per Svensson, f 1768. Sannolikt är det samma Per Svensson som var dräng på Skräckmarstorpet 1785-88. Hans första hustru, Greta Lind, född 1769 eller 1770, kan möjligen vara den Greta Lind som var fosterdotter hos Gustavssönerna på Skräckmaren under mitten av 70-talet. Med henne har han två barn: Jan Petter, f 1802, och Greta Stina, f 1805. Per har varit dräng på Östanvik och under några år torpare på Bråten. Han blir änkling 1806 och gifter om sig 1807 med Ulrika Andersdotter, f 1765. De senaste tolv åren har han varit torpare på Västerby.</p><p>År 1822, vid femtio års ålde,r slår han sig ner som ”nybyggare” på Nämdös allra sydligaste spets, nästan fortfarande en holme. Man kan undra varför.</p><p>Första åren har de en piga i huset, Karolina Charlotta Davidsdotter, f 1799. Hon figurerar under några år på de närmast belägna torpet, återvänder kortvarigt till Ängsholmen och då har hon en oä son, Gustav Adolf, född 1827.</p><p>Pers son, Jan Petter, som är vuxen blir dräng i tur och ordning på Villinge, Hamnskär och Långviksskär. På Långviksskär träffar han pigan Maja Greta Lindgren, f 1804. De gifter sig 1828 och flyttar bägge till hans föräldrar Ängsholmen. Han har nu ändrat efternamnet till Sjögren. På Ängsholmen får de två söner, den äldsta dör, den andra, Jan Erik, f 1831, flyttar med dem till Mellangården på Västerby 1832.</p><p>På torpet Ängsholmen finns också en fosterson, Karl August Jansson, f 1826, från Ängskär, vars föräldrar bägge är döda.</p><p>Per Svensson dör 1832, hans hustru Ulrika stannar kvar och dottern Greta Stina Perdotter som sista åren varit piga i torpet Paradiset återvänder till Ängsholmen som piga hos den nye torparen, Gustav Ekengren, f 1809, och hans hustru Lena? Sofia Nilsdotter, f 18,02. Dessa två fortsätter till Ekholmen efter bara ett par år. och nu är det nygifta Greta Stina och hennes man Sven Svensson, f 1804 från Östra Eneby, som tar över som torpare</p><p>.</p><p>Under perioden 1835 till 1840 kallas Sven inte torpare och Ängsholmen inte torp utan ”Donationsstället Ängsholmen”.</p><p>Gamla Ulrika dör 1839 och fostersonen Karl August blir tjänstgosse i torpet Paradiset. Och efter 1841 blir Ängsholmen torp som förut och Sven torpare.</p><p>Sven och Greta Stina har två döttrar, Kristina Karolina, f 1836, och Augusta Vilhelmina, f 1845. Första åren har de oftast en eller två kortvariga pigor, sedan tycks de för det mesta klara sig utan. Äldsta dottern flyttar ut 1855, men återvänder. Greta Stina är sjuklig och dör 1859.</p><p>Samma år gifter Sven Svensson om sig med änkan Ingrid Ersdotter, f 1801, som varit inhyst på Östanvik. 1862 gifter sig Kristina Karolina och flyttar till Dalarö och Augusta Vilhelmina blir piga på Jungfruskär 1864. Sven Svensson dör 1866 och Ingrid Ersdotter flyttar 1868 över till Ekholmen som änka och svärmor.</p><p>Nu står Ängsholmen tomt till 1867. Då tar Gustav Nilsson, f 1833 i Torsås, över. Han är gift med Sofia Kristina Matilda Österberg, f 1835 på Nämdö. Hon har en son i första giftet, Karl Anders Arvid, f 1862, och de har två gemensamma barn: Frans Ludvig Reinhold, f 1870, och Emma Sofia, f 1874. De får en dotter till, Selma Josefin, f 1879 och samma år flyttar de till Boskapsö.</p><p>(På Boskapsö träffar Emma Sofia sin make, snickaren Nils Oskar Bengtsson, tillsammans med vilken hon köper Sofiehill/Skräckmarstorpet 1905 och blir mor till de barn som på 1950-talet styckade och sålde tomterna på Uvö.)</p><p>År 1880 flyttar en familj Dahlgren in. De har tidigare arrenderat ett stycke mark på Mörtö och både han och hon är födda på Nämdö. Han heter Nils Gustav Dahlgren, f 1838, hon Karolina Josefina Melander, f 1841 och barnen heter Maria Sofia Josefin, f 1864 och Gustav Adolf Fredrik, f 1867. Svärmor är Katarina Melander, klockaränka. Hon är född på Värmdö 1789 och dör 1881.</p><p>1883 flyttar torparparet som arrendatorer till Ekholmen, där Nils Gustavs far är sin egen. Deras son Gustav Adolf dör 1884, dottern som tjänat på Västeräng, flyttar till föräldrarna 1884.</p><p>1883 kommer arbetskarlen Lars Johan Jonsson, född i Floda 1838, till Ängsholmen. Hans hustru är född på Åland år 1840 och heter Lovisa Karolina Jonsson. 1885 tar de över ett arrende på Mörtö.</p><p>Samma år, 1885, kommer istället Jöns Andersson, född i Stora Mellösa 1827. Kanske är det så att han och Lars Johan byter med varann. Jöns har varit arrendator på Mörtö och haft en stor familj med sju barn. Hans hustru har dött 1883 och de större barnen har sökt sig tjänst.</p><p>På Ängsholmen står han som inhyses eller f.d. båtsman eller inhyses fiskare. Med sig har han sina yngsta barn: Anders Gustav, f 1872, som 1887 går till Västanvik som dräng. Kristina Sofia, f 1875, som beger sig till Djurö 1894. Karl August, f 1878, som också far till Djurö några månader senare, samt yngste sonen Lars Emil, f 1882.</p><p>År 1895, när husförhörslängderna upphör, bor han fortfarande kvar med Lars Emil på Ängsholmen. Lars Emil beger sig därifrån 1898 men Jöns blir kvar till sin död 1910.</p>",
          "image": "img/countryside.jpg"
      },
      {
          "id": "angskar",
          "title": "<h2>Ängskär</h2>",
          "content": "<p><p>Jan Jansson, f 1780, är född på Nämdö, enligt ministerialboken är han född 1781 på Västerbygården Norrbacken. Man hittar honom som dräng i Grönvik och på Ekholmen. Där gifter han sig år 1813 med med Anna Lisa Danielsdotter, från Ekholmen, f 1795. Hon har en dotter, Anna Lovisa, född 1813, ett halvår innan de gifter sig, som kanske är hans, kanske inte. Dottern Maria Gustava är född 1816 på Ekholmen och på Ängskär dit de flyttar 1818 eller 1819 blir det fyra barn till: Nils Gustav, f 1819, Karl Johan, f 1821, som dör, Eva Stina, f 1823, och Karl August, f 1826.</p><p>Anna Lisa dör 1827, han två år senare. Barnen placeras ut på Mörtö, Ekholmen och Gillinge.</p><p>Och äldste sonen Nils Gustav Jansson blir fosterson hos Söderling på Hamnskär.</p><p>Ny torpare år 1830 blir Karl Vilhelm Wahrnberg, f 1806, nygift med Anna Greta Söderling, f 1810, från Hamnskär. De blir kvar till 1845, när de flyttar till Östanvik och genast därefter till Långvik. Där dör Karl Vilhelm redan 1846. På Ängskär har de fått flera barn: Johanna Josefina, f 1833, Augusta Albertina, f 1835, Karl Teodor, f 1838, Matilda Vilhelmina, f 1841, och Frans Gustav, f 1835. Anna Greta kan inte hålla ihop familjen, barnaskaran skingras som fosterbarn eller tjänstflickor.</p><p>Det är påfallande mycket pigor och drängar på Ängskär (liksom på många andra torp) under dessa första decennier av 1800-talet. Några enstaka är gifta och har i bästa fall maken/makan på samma gård. Omsättningen är också hög och ett återkommande inslag är kvinnorna med ”oä” barn.</p><p>Efter Wahrnberg tar en Inspektör Gustav Blomberg vid, f 1781 i Finland. Hans hustru, Anna Stina Groth, f 1774, dör redan 1847 men Blomberg blir kvar. Han har under ett par år varit ägare till Östanvik och gjorde just ingen vinst vid försäljningen. Hur delaktig han är i torpets skötsel vet jag inte, men till sin hjälp har han från 1847 en duktig dräng, nämligen Nils Gustav Jansson, som är född 1819 och son till förste torparen på Ängskär. Nils Gustav gifter sig 1848 med Inga Engman, f 1807. De får bara ett barn, Inga Augusta Matilda, år 1849.</p><p>Blomberg dör 1856, men redan dessförinnan står de som arrendatorer. De driver det snart med mycket färre drängar och pigor. Ibland kanske inga alls. Dottern gifter sig och lämnar skäret 1874. Inga Engman dör 1878. Nils Gustav blir kvar.</p><p>1880 bosätter sig Johan Jacob Viktor Nyström, f 1858 på Ängskär. Han är son till Johan Vilhelm Nyström på Jungfruskär och hans hustru Beata Vilhelmina Schjerbeck, som är dotter till kammarrättsrådet Schjerbeck som under några år på 1820-talet var ägare till Östanvik.</p><p>Sonen Viktor, som är hans tilltalsnamn, flyttar in från Jungfruskär tillsammans med pigan Klara Amalia Södergran, f 1853 (Klara i Hemsöborna). De gifter sig 1881 och står under nästa period upptagna på ett blad för sig. Viktor är inte längre dräng utan de hyr.</p><p>Första barnet, Frits Johan Mauritz, f 1779, påtar sig Viktor faderskapet för. Sedan föds en dotter, Vendla Cecilia 1881 som dör året därpå. Nästa barn får samma namn: Vendla Amalia Josefina Maria, f 1884. Slutligen Oscar Elof Viktor, f 1890.</p><p>Viktor blir under denna period arrendator och Nils Gustav Jansson blir inhyses. Efter 1890 är han försvunnen ur församlingsböckerna.</p><p>Och sådan är situationen fortfarande år 1895 när husförhörslängderna upphör. Men ganska direkt tar andra källor vid. Många papper har bevarats på Ängskär och Vendlas dotterdotter Clary lägger ner mycket kärlek och möda på att samla ihop och forska i dessa papper. En hel del minnen och uppgifter har kommit i tryck i boken Skoboraden, där Karin Lindeberg sammanställt ögruppens historia med hjälp främst av muntliga källor på öarna.</p>",
          "image": "img/countryside.jpg"
      },
      {
          "id": "ostanvik",
          "title": "<h2>Östanvik</h2>",
          "content": "<p>Alfred Jansson har beskrivit Östanviks och Nämdös historia i sin bok Skärgårdsliv i forna tider, del 1, som kom ut första gången 1934. Ingen har förr eller senare gjort det bättre än han, så här följer till att börja med en sammanfattning helt och hållet hämtad från den boken.</p><p>Enligt 1540-års fogderäkenskaper finns det 8 bönder på Nämdö och en herr Knut i Östanvik, som var präst och skattebefriad, en förmån som upphörde 1545. Helt säkert fanns han kvar 1557, och kanske längre. Från 1572 till 1615 ägs gården av kronobönder liksom de andra Nämdögårdarna, men 1616 har den blivit frälsegård igen och nyttjas av (svensken) Nils Engelsman, som sannolikt faktiskt också bott där på äldre dar.</p><p>Sedan är det osäkert om någon mer herreman bodde på gården på närmare hundra år. De följande ägarna tycks mest ha haft gården som en investering och inkomstkälla. Fredrik Stenbock som sannolikt äger gården vid 1650-talet, har redan tidigare fått de övriga Nämdögårdarna som donation, och har alltså en god inkomst därifrån. Under säteriet ligger mot slutet av 1600-talet också en stor del av Runmarö och flera andra gårdar. Och åtskilliga öar och skär.</p><p>En fogde eller befallningsman tar upp skatten och administrerar väl också gården och gårdarnas skötsel. Namnen på dessa personer syns ibland i mantalslängderna, som finns tillgängliga digitalt från slutet av 1600-talet och i kyrkans räkenskaper som finns bevarade från 1701 till 1771.</p><p>Den förste säteriägare som är varaktigt bosatt på Östanvik är hovauditör Anders Norman, senare adlad Ehrenfeldt. Han köper säteriet billigt 1723 eftersom ön med nästan alla gårdar och hus ligger nerbränd efter rysshärningarna 1719.</p><p>Gården låg ursprungligen vid Tyska kolonin. Det finns en karta från 1630-talet ritad av lantmätaren Sven Månsson. Den visar en stor byggnad med fyra skorstenar, en kvarn och ett par uthus. Sedan hade ju gården förfallit eftersom ingen herreman varit bosatt där på nära hundra år.</p><p>Den nya byggnaden blir ståndsmässig. Ett senare värderingsinstrument från 1826 vittnar om en huvudbyggnad om sju rum och två flyglar om fyra respektive tre rum. Självfallet tillkom inte mycket av detta under Ehrenfeldts tid, som präglades av knappheten efter kriget, men han byggde sig en god bostad, och påbörjade kanske bygget vid Kalkberget, som senare fullbordades av Billing. Det blev så småningom en huvudbyggnad med två flyglar och på skorstensmuren på den flygel som ännu står kvar finner man Billings initialer ”J.L.B.” och årtalet 1749.</p><p>Att gården brukas och att patron Ehrenfeldt bor där och månar om ön märks på den växande skaran gårdsfok i mantalsregistret och de många gåvorna till kyrkan av vilka Karl den XII:s bibel är den mest kända.</p><p>1741 dör Ehrenfeldt. Änkan och sonen klarar inte länge att behålla gården och snart följer ett par kortvariga ägare, innan gården köps av hovkvartermästare Lorentz Billing år 1748. Han är inte adlig, vilket egentligen krävs för att få besitta ett säteri, men får specialtillstånd, så kallat ”konglig consence”, vilket var tur för Nämdö, för han hade inte bara omsorg om bygden som Ehrenfeldt, utan också pengar som kom öbefolkningen och kyrkan till godo. De fina kyrkklockorna finnas kvar: storklockan och lillklockan, bägge med inskriptioner från givaren.</p><p>1772 säljer Billing till häradshövding Magnus Blix. Det är samma år som Gustav III genomför sin statskupp, men fastän Magnus Blix är en övertygad motståndare till kungen är det nog mest en tillfällighet att han flyttar till Nämdö just då. Där ute i skären behåller han sitt politiska engagemang och håller sig väl underrättad om vad som händer genom sina egna och gårdsfolkets resor in till staden och inte minst genom en flitig brevväxling med t.ex. svågern Per Elmén, som var landsflyktig i Ryssland, och med Reuterholm. (Kalle Kjellman på Nämdö böte hade en intressant artikel om den senare brevväxlingen i NämdöNu häromåret – rekommenderas.)</p><p>Men mest har Blix gjort sig känd för sina litterära och konstnärliga kontakter som lämnat ett litet avtryck i Nämdö skärgård: Den kortlivade rundkyrkan, vars tak inte klarade ens de första regnen, blev väl inte så länge i bruk, men man talar fortfarande om den, och ruinen - några grundstenar - har blivit ett litet minnesmärke. Och kanske, kanske har Bellman gästat gården... Av mer handfast betydelse blev att han i tidens anda lät upprätta flera torp.</p><p>Blix blir kvar till sin död 1805. Hans dotter Sofia är gift med Per Elméns son Karl Elmén, som tar över och bosätter sig där. Sofia dör 1809. De har fått döttrar som inte levt länge, den äldsta dör samma år som fadern, 1812. Karl är då omgift med en kvinna vid namn Maria Bråttman, med vilken han har en dotter Aurora. Aurora ärver gården, förmyndare tar över skötseln och vanskötseln och det blir konkurser och nya ägare och konkurser igen och ingen ordning förrän gården 1846 återgår i en Elméns ägo. </p><p>Om Per Elmén vet Alfred Jansson berätta att han var godsägarson och hade väckt släktens ogillande genom att  gifta ner sig med en tjänsteflicka, Maria Westerberg. Han köper Östanvik för att komma ifrån sina släktningar och flyttar ut med fyra av sina fem barn. Där, berättar Jansson vidare, vägrade han att ge barnen en ståndsmässig uppfostran, men nekade döttrarna att gifta sig, eftersom de då skulle gifta sig under sitt stånd. </p><p>Mycket talar nog för att det kan ligga till på det viset. Flickorna är över tretti när han fadern dör och de gifter sig alla inom några år med ofrälse män som kan sköta en gård. När Jansson är ute och forskar på plats lever fortfarande en del skärgårdsbor som har träffat de personer han skriver om, och andra har historierna i andra hand från folk som träffat Elméns, och det vet man ju att i skärgården lever berättelser länge. Jag tror man kan sätta ganska stor tilltro också till det han inte kan ha hämtat ur skriftliga handlingar och register.</p><p>Resten av den här sammanställningen om Östanviks gård är hämtad nästan uteslutande ur sådana register och längder som ligger lätt tillgängliga på internet.</p><p>Mantalsregistren uppger ingen ägare före Ehrenfeldt. Däremot under 1700-talets två första decennier ”brukaren” David Danielsson, även kallad arrendator, som också förekommer flitigt i kyrkans räkenskaper. Torparen Melker Melkersson återkommer också på bägge ställena. 1722 års mantalslängd tar upp ”sekreter Norman” som 1725 har blivit hovauditören Ehrenfeldt. Pigor och drängar är omkring fem till antalet. 1736 tillkommer en rättare och strax därpå har man också trädgårdsmästare. Ehrenfeldt dör som nämnts 1741 men står upptagen i mantalslängden några år till – så länge säteriet finns kvar i släkten kanske. </p><p>Lorentz Billing tar ju över 1748, men i mantalslängden står han inte upptagen förrän 1751, det noteras att han är skriven i Stockholm. Gårdsfolket har blivit fler, 1751 står hela 21 personer upptagna och närmre 20 förblir det under hela Billings tid. En förklaring är nog att man ofta ser i mantalsregistret att andra gårdar, speciellt Västanvik och den ena eller andra Västebygården, ”brukas under gården”, vilket bör tolkas som att ingen person är skriven där, men att ägorna nyttjas av Östanvik. Men visst beror det ökade antalet anställda också på att ägaren nu bor där och vill leva någorlunda ståndsmässigt. Man städslar även fiskare och ibland en skytt och man har dubbleringsbåtsman boende på gården, och husföreståndarinna, kallad deja, och rentav husjungfru och Mademoiselle. Och ett och annat hjon har man också boende där. </p><p>När Blix sedan flyttar in förefaller det till att bli lite mindre husfolk. Det beror förstås på att mycket sköts med dagsverken från de nya torpen, 2 dagsverken i veckan var det vanliga.</p><p>Hos Blix bor en period på 1790-talet hans mor, Brita Greta Malmborg, född 1716 och död 1793 på Nämdö. Blix syster, Brita Maria (kallad gamla fröken Blix), f 1739, bor för sig i Klockargården eller Gamla Prästgården till sin död 1804.</p><p>1805 dör ju Blix och svärsonen Karl Elmén tar över, och driver det i bara några år fram till sin död, och ungefär samtidigt som mantalslängderna på internet upphör har det åter blivit täta ägarbyten och vanskötsel på Östanvik.</p><p>Husförhörslängderna finns bevarade från 1772, den första volymen är en gåva från Billing när han flyttade ut från Östanvik. Husförhörslängderna har mycket att berätta om torp och mindre gårdar. Man kan följa torparna när de byter torp i hopp om bättre utkomst, man ser barn födas och dö, änkor och änklingar gifta om dig, torparsöner tjäna som drängar innan de gifter sig och kommer över ett eget torp, pigor och drängar från olika håll i Sverige pröva på skärgårdslivet något år eller bli kvar för livet, och skärgårdsfolk flytta till fastlandet. </p><p>På Östanvik blir det inte levande på samma sätt. Herrskap kommer och går – man har redan stött på dem i andra skrifter och med några få undantag blir deras efterkommande inte kvar. Och vad tjänstefolket beträffar är de så många och och ofta så kortvariga att det knappast lönar mödan att fördjupa bekantskapen med dem. </p><p>Men man stöter förstås också på gamla bekanta från andra ställen i Nämdö skärgård, alltifrån ungdomar från torpen till änkor och orkeslösa gamlingar. Jag begränsar mig i det följande till sådana personer och några till som på olika sätt sticker ut genom sitt yrke eller annat.</p><p>Marie Helena Ström, f 1732, är husföreståndarinna, sk deja, på gården år 1772. Hon kallas Madame och är änka efter två präster, Magnus Magelin, som dött 1767, och efter hans efterträdare, Per Melander. Hennes barn är Johan Magelin, f 1768, och Ulrika Melander, f 1770. Redan 1775 hittar vi dem sedan på Gillinge och därefter ser man att de flyttat ifrån Grönvik. (Det finns luckor i husförhörslängderna.) Sedan syns de inte mer i längderna för Nämdö församling. Men Melander är ju också senare ett ofta förekommande namn i Nämdö skärgård alltifrån det att Nils Melander från Kalmar slog sig ner här som klockare och blev far till många barn.</p><p>Två kortvariga präster bor i tur och ordning där i mitten av 1870-talet. Det är Johan Holmström och Johan Kjellström, de förefaller även ha bott på Skräckmarstorpet på Uvö, men det är inte riktigt klarlagt. Per Aspling som tillträder 1783 är enligt vad som påstås inte tillåten att bo på nära håll, utan placeras först på Runmarö och därefter i det nybyggda Krokvik.</p><p>Båtsmannen, som alltid heter Krumlin (Krummelin), bor en tid på Östanvik men senare, innan båtsmanstorpet i Sand kommer till, bor han mest på Mellangården eller Norrbacken i Västerby.</p><p>Avskedade soldaterna Anders Bock, f 1722, och Anders Brask, f 1752, bor i tur och ordning där innan även dessa bägge vartefter flyttar över till Västerbygårdarna.</p><p>Johan Nyström, född 1754 i Mellösa i trakten av Flen, kommer 1781 från Stockholm till Östanvik som rättare. Senare blir han fiskearrendator där, i mellantiden och efteråt återfinner man honom på Mellangården i Västerby, i Långvik och på Rågskär. Han har fyra söner och Jan Petter, som är född 1779, är den man oftast träffar på på olika torp och gårdar, innan han flyttar ut till Jungfruskär, år 1819 - den plats man förknippar släkten Nyström med och dit också fadern flyttar, tillsammans med modern Stina Ruthqvist, f 1753. </p><p>Det kommer och går många rättare på Östanvik under ett sekel. De flesta kommer utifrån och försvinner efter ett par år, några har längre förankring i skägården. Anders Stenberg, f 1754, har varit torpare på Rörstrand innan han blir rättare på Östanvik någon gång på 1790-talet. Han dör år 1800 och lämnar efter sig en änka som (faktiskt) heter Katarina Bidina Friman. Henne hittar man på flera ställen senare, bland annat på Västerby omgift med klockaren Karl Lund. Sven Svanström, är född på Nämdö 1766, och har varit torpare. På 1810-talet är han rättare på Östanvik innan han blir torpare på Sunnansund och även senare år 1827-28, och kanske ännu en gång till 1830, när ännu en rättare plötsligt har lämnat Östanvik. Dottern Anna Greta gifter sig 1825 med Mörtöbonden Gustav Gustavssons son Jan Erik, som tar efternamnet Sjögren. På 1830-talet flyttar svärföräldrarna, som då blivit backstugusittare på Stensundet, till det unga paret på Rågskär, där de dör 1836 respektive 1842. Sjögrens är annars mest förknippade med Ekholmen, där släkten köpt in sig.</p><p>Båtförare anställer man mot slutet av 1700-talet. En av dem är Gustav Gustavsson. Han är också född i församlingen, i Skräckmarstorpet på Uvö år 1777. På Östanvik träffar han sin tillkommande Maja Stina Stefansdotter från Runmarö, född 1771. De blir nybyggare på Stensundet på Uvöskaten i början av 1800-talet, flyttar vidare till fadershuset och därefter till Sunnansund, också det nyanlagt av svågern med samma namn, som nu är bonde på Mörtö. Gustav Gustavsson dör 1811 och Maja Stina kommer som omgift att bo på Rågskär.</p><p>En enda person stannar riktigt länge på Östanvik och det är Anna Katarina Lillman, f 1748. Hon finns i huset som jungfru 1772 och 1803 deltar hon för sista gången i husförhöret, sedan far hon till Dalarö.</p><p>I början av 1800-talet har man en arrendator, Anders Ulrik Procheus, f 1780. Efter Elméns död kallas han trädgårdsarrendator och 1813 avreser han och familjen till Dalarö. (Namnet klingar så främmande att man blir fundersam när det mer än 60 år senare dyker upp ett barnhusbarn vid namn Karl Otto Procheus – men nej – det är visst bara en tillfällighet.) </p><p>Man anställer en amma, Maja Stina Öberg, f 1776, till Östanvik någon gång i början av 1800-talet. Kanske är hon mer tänkt som barnjungfru, för den äldsta dotter Katarina Augusta är född 1799 och nästa dotter Sofia Amalia föds 1807. Hon dör vid 4 månaders ålder och modern Sofia dör i missfall 1809, och som redan nämnts: Äldsta dottern dör samma år som Karl Elmén, 1812. Hans nya hustru, Maria Bråttman och deras dotter Aurora, f 1811, tycks bo mer sporadiskt på gården. Maria dör i Stockholm 1817 och sedan kommer nog inte Aurora ut till sin gård så mycket mer. Hon dör 1829. </p><p>Efter Karl Elmén död sköts och vansköts säteriet av Auroras olika förmyndare och förvaltare.</p><p>Sjökapten Amilon är de förste förvaltaren. Han och hans familj är noterad som mantalsskriven i Dalarö, men bor sannolikt på gården eftersom eftermälet om honom är att han höll krog för kyrkobesökare. Gårdsfolket blir snart fler än någonsin och rörligheten och ombytligheten kan kanske tolkas som ett uttryck för att gården vansköts.</p><p>1812 finner man en fransman på gården, namnet är svårläst, ungefär Per Rys tycks han heta, född 1746 i Paris och uppges ha kommit till Nämdö skärgård 1806. Nu är han på Östanvik 1812 till 1813 innan han försvinner igen tillsammans med tre tjänande kvinnor utan skärgårdsanknytning. </p><p>Överhuvudtaget är det nyrekryterade gårdsfolket mera sällan skärgårdsbor de här åren. De har främmande namn och kommer från främmande orter och är kanske inte alla gånger hederligt folk heller. Om jag tolkar prästens anmärkning rätt, så har rättaren Åkerström, som kommer med sin familj från Kulla 1813 och försvinner samma år, rymt för ogärning.</p><p>Och namn som Persdotter och Ersson och Öman har nu fått sällskap med Thuring, Wigelius, Kunkel, Hof, Gylling. Och förutnämnde Procheus.</p><p>Om någon nu blir kvar i tre år, så är det länge, och i allmänhet kommer dessa personer från närliggande församlingar. Två exempel på det är drängen Gustav Karlsson från Ornö som kommer med sin familj 1815 och stannar till 1817. </p><p>Och vidare Sven Löngren från Ljusterö som kommer till gården som fiskare 1818. 1819 dör hans hustru. Döttrarna som då är ett och två gamla försvinner någonstans, men Sven blir kvar. Och 1821 är han fölovad med Anna Jansdotter, piga på Långviksskär och de far tillsammans in till Värmdö.</p><p>Båtföraren Sven Jansson från Värmdö, född 1770, som sedan ändrar efternamnet till Sjöberg, är på Östanvik 1818-1821 innan han flyttar vidare till Västerby. Han har en mycket stor familj, men två barn, Karl Gustav och Eva Elisabet, dör i mässlingen i november 1821. Två flickor är tvillingar, födda 1815. De heter Charlotta och Lovisa (Lotta och Lisa) och det är lätt att förväxla dem när de senare i livet blir pigor på olika gårdar och torp i Nämdö.</p><p>Amilon blir inte långvarig på Östanvik. Inspektor Lönnberg från Bohuslän är väl menad att ersätta honom, inte som förmyndare men som högste man på gården, men blir inte heller så länge kvar. Han kommer 1819 till gården med hustru och tre små barn som alla är födda på olika platser i landet, och det hinner bli ett till 1821, innan familjen försvinner till Stockholm. </p><p>Före honom är Karl Johan Hasselqvist inspektör i ett par år och efter honom, 1821, blir det så GBG Wigelius från Värmland.</p><p>Näste man, Erik Sundvall (eller Lundvall?) kallas både inspektör och rättare och blir på gården 1824-1826. Han har hustru och två barn.</p><p>1826 är Anders Rosenberg rättare. Han är född 1788 på Rådmansö och har hustru och tre barn. 1827 ger de sig av igen.</p><p>Prästen noterar flitigt i marginalen under åren före 1830, tyvärr blir det hopträngt och svårläst. Ofta tycks det gälla saknade betyg, i ett par fall står det malign – det syftar kanske på någon sjukdom. Venerisk sjukdom har redan tidigare noterats på öarna.</p><p>Tre personer man ofta träffar på på andra ställen finns på Östanvik under den här perioden. Först Petter Öman, f 1802, som är dräng. Han kommer senare att gifta sig med Nyströms dotter Eva Stina och de bor bl.a. en kort period på Stensundet, innan de flyttar till fastlandet. Senare återvänder han till Stensundet som änkling och omgift, innan han flyttar in till Dalarö igen 1850. En annan intressant person är Greta Jansdotter, f 1800. På Östanvik är hon ogift piga med en ”oäkta” son, Karl Johan, f 1824. Men hon blir snart anständigt gift och torparhustru och senare i livet mor till ägaren av en av de riktigt stora gårdarna på Nämdö, för Karl Johan gifter sig 1857 med Charlotta Elmén som i skiftet mellan syskonen Elmén får Västanvik.</p><p>Auroras nästa förmyndare, kammarrättsrådet Schjerbeck eller Scherbeck bor enligt Alfred Jansson på Östanvik åren omkring 1820. Det torde stämma eftersom hans dotter Beata Scherbeck med tiden gifter sig med Jakob Nyström på Jungfruskär och får en son Viktor som gifter sig med Hemsöbornas Klara. Och enligt Jansson fanns det flera döttrar som bodde kvar i skärgården och försörjde sig bl.a. genom sömnad. Men av Scherbecks syns inte ett spår i kyrkoböckerna – kanske var de inte skrivna här ute?</p><p>Gården går till försäljning och köps 1827 av herr majoren C G Tolen, f 1790, och han bor faktiskt där på 1830-talet med sin hustru och deras fyra barn. Den yngsta är född 1830. Det finns inga noteringar om att familjen skulle ha deltagit i husförhör eller nattvard, så helt säker på att han bor där hela tiden kan man kanske inte vara, men han är definitivt skriven där. De är bägge från trakten av Lindköping, och från det området hämtar de många av sina anställda. Endast ett mycket litet fåtal kommer från Nämdö eller andra skärgårdsförsamlingar.</p><p>Ett av undantaget är Gustav Magnus Lindström, f 1792, som är född på Nämdö och för det mesta har bott på Västerbygårdarna. Han har tre barn och kommer till Östanvik från Norrbacken 1829. Samma år blir han änkling när hustrun, Anna Brita Eklund dör. 1835 flyttar han till Värmdö och är då omgift med Sofia Karolina Lindbom, f 1791, som har en halvvuxen oä dotter, Vendla Sofia, f 1818.</p><p>1830 får man en ny trädgårdsmästare. Axel Thuring, som är den som varit längst anställd på gården, ger sig av och ersätts med Karl Högander från Småland, född 1768. Redan 1832 lämnar han tjänsten med goda vitsord och far till Stockholm.</p><p>Nye båtskepparen Matts Lindström stannar ett år, drängen Karl Erik Wik också ett år, fast han har fru och tre barn och drängen Anders Nilsson Lindqvist stannar inte ens ett år, fast också han har fru och tre barn. Drängen Gustav Kindgren från Östergötland, född 1800, stannar knappast längre, men hans dotter Gustava Kindgren, f 1825, blir kvar länge i skärgården. På 1860-talet hittar man henne fortfarande som piga och ogift mor på olika ställen i skärgården.</p><p>Ja, denna mängd av olika människor visar väl ganska tydligt att förhålladena inte är som de ska på gården. Och 1836 har det gått till konkurs igen. Familjen Tolen, som nu har fem barn, flyttar ut år 1837 och 1838 flyttar den nye ägaren in. Han heter Gustav Blomberg är född i Finland år 1781. Hans hustru heter Anna Kristina Groth och är född 1774. De är alltså inte unga när de tar över Östanvik. Han tituleras herr Patron eller inspektor, men även lanthushållare, vilken ger en vink om att han borde kunna sin sak och veta vad han ger sig in på. Men det går inte för honom heller, 1845 säljer han till en brukspatron Aspling som noteras vara skriven i Roslagen och i sin tur säljer till Per Arvid Elmén år 1846.</p><p>Det blev inte mycket vinst på den försäljningen och möjligen är det en del av förklaringen till att Blombergs sedan flyttar ut till en enkel torpstuga på Ängskär, i den mindre bördiga utskärgården, där fiske måste ha varit en nödvändig del av försörjningen. Det är svårt att förstå, men sannolikt fann de sig till rätta under så enkla förhållanden, för de blev kvar till sin död, vilken för henne inträffade 1847 och för honom nio år senare.</p><p>Mitten av trettiotalet blir om möjligt ännu rörigare. Inspektor Almgren och rättaren Bäckström kommer och går igen. Statdrängar är snart lika vanliga som drängar. Det första barnhusbarnet dyker upp på Östanvik. Han heter Johan Fredrik Sandqvist och är född 1822, och är alltså i arbetsför ålder vid mitten av trettiotalet men blir trots det inte långvarig därute. Barnhusbarnen blir under andra halvan av 1800-talet tämligen vanliga – förhoppningsvis var det inte bara för att få gratishjälp på gården man tog till sig de barnen.</p><p>Det blir inte bättre under Blomberg. Nye inspektorn, Herr (!) Johan Wahlstedt hinner inte mycket mer än komma dit innan han tar sina sju barn och ger sig av. Men några stannar längre och de är som regel från församlingen eller närbelägna skärgårdskommuner. Det är statdrängen Nils Westlund, f 1795, med fru och pojkar, och Gustav Lindström, som är född på Långvik 1792 och nu senast kommer från Norrbacken med fru och två döttrar. Vidare är det ett antal ogifta pigor och en som är änka, Greta Erika Söderqvist, f 1805, med två barn. Hon blir inte länge på Östanvik, men stannar lite längre sedan på Källsäng där den yngsta, Susanna, f 1834, blir tjänsteflicka. Den äldre dottern, Greta Lisa Söderqvist, f 1832, blir också först tjänsteflicka, därefter piga på många torp och gårdar i Nämdö skärgård. Hon gifter sig så småningom men har före dess fått två barn.</p><p>Längst stannar Jan Erik Wiberg som närmast kommer från Brunskär 1840. Han är sedan 1836 gift med Charlotta Davidsdotter, f 1799, och särskilt hon har redan varit på flera ställen runt Nämdö. Först 1850 ger de sig av till Värmdö.</p><p>1842 till 1845 bor på Östanvik en läderfabrikör Johan Lindberg, f 1814. Det framgår inte alls vad det är tänkt att han ska göra där. Han har hustru med sig och får en dotter på ön 1844.</p><p>Rörligheten förblir densamma. 1842-1843 anställs åtta pigor, samtliga har försvunnit efter ett eller två år. </p><p>Även gamla Nämdöbor har ibland bråttom därifrån. Som t.ex. Karl Vilhelm Wahrnberg, f 1806, gift med den i församlingen födda Anna Greta Söderling, f 1810. Knappt anlända drar de vidare och blir torpare på Långvik, där han dör 1846, och hon gifter om sig 1850. Från dottern Matilda Vilhelmina Wahrnberg, f 1841, kan man följa släkten via Västerby och Björkliden ända fram till våra dagar.</p><p>Den nye ägaren Aspling bosätter sig på Östanvik efter köpet. Kanske avsåg han först att behålla säteriet, för det tillkommer nya slags folk med honom den korta tid han är skriven där. T.ex. en bokhållare Gnospelius, f 1817, och en hushållerska igen och så ny rättare igen förstås, Karl Lundberg, f 1814.</p><p>1846 kommer så Patron Per Arvid Elmén till gården. Han är född 1792 liksom sin hustru Maria Westerberg. De kommer från Ljusterö och har fyra av sina fem vuxna barn med sig, en pojke och tre flickor. Och en vuxen fosterson, Karl Petter Westerberg, f 1822.</p><p>Om familjen Elmén finns ingen noterad förändring förrän Maria Westerberg dör år 1852. 1855 dör sedan Per Arvid Elmén och ett par månader efter det flyttar Karl Petter därifrån.</p><p>Men innan dess är det nästan tio års stabila förhållanden på Östanvik.</p><p>En majoritet av gårdsfolket hämtas nu från gårdar och torp på Nämdö och från närliggande skärgårdsförsamlingar. Några följer med från Ljusterö, som tjänstgossen Jan Erik Jansson, f 1831. Han blir kvar ändå till 1858 (när han flyttar till Ingarö för att gifta sig). Och Greta Larsdotter, f 1799, som först 1861 flyttar till Västerby, där hon blir kvar till sin död 1866.</p><p>Men fortfarande dominerar de korta anställningarna. Åtminstone bland de ogifta. De kommer från Källsäng, Paradiset, Norrbacken, Rågskär, Grönvik, och de flyttar vidare efter ett par år till Lövvreten, Rågskär, Västerby och så vidare. Flera är födda på Nämdö, några är söner och döttrar till torpare. Som t.ex. Johanna Rosalia Sundström, f 1822, och Johanna Josefina Wahrnberg, f 1833. </p><p>Familjer med barn blir kvar lite längre. Förutom Wiberg som redan nämnts, stannar nu också Jonas Persson från Vingåker, f 1800, och hans familj länge på Östanvik och i Nämdö Skärgård. De kommer från Dalarö 1845 och när Jonas drunknar 1859 stannar familjen ändå kvar, utom äldsta dottern, som flyttat in till fastlandet redan 1854. Sonen Karl Johan Jonsson, f 1834, gifter sig 1861 (efter en del trassel med en tidigare dom i lägersmål) med Sofia Matilda Dahlgren, f 1836, som är barnbarn till Gustav Gustavsson På Mörtö. Släkten har köpt in sig på Ekholmen och där blir Karl Johan arrendator och modern flyttar så smångom till honom. Den yngre systern, Klara Gustava, f 1841, blir också kvar som piga på olika ställen. Den sista noteringen om henne är från Östanvik år 1864.</p><p>Efter Per Arvid Elméns död 1855 ska säteriet skiftas mellan arvvingarna, som är sonen och de tre döttrarna som bor på Nämdö och vidare en syster som är gift i Finland, som ska köpas ut. Innan det kan ske ska ägorna mätas upp och laga skifte äga rum. Det tar sin tid och först i mitten av 1860-talet kan de flytta in på sina ägor, där bostaden sannolikt ännu inte alls är ståndsmässig. Då är laga skifte ännu inte färdigt och även kringliggande öar och skär ska fördelas. Tills vidare bor det fyra gifta par på det oskiftade Östanvik – där finns ju gott om plats - och som det tycks med en tillsvidareuppdelning av ägor och husfolk.</p><p>Karl ärver dessutom faderns båt, ”en storbåt om 54/100 läster” och en skeppartitel, som jag inte riktigt kan läsa eller förstå, följer med. Båten säljs 1859 till Ingarö.</p><p>1856 gifter sig Karl, f 1825, med Charlotta Collin, f 1827, från Stockholm. De kommer att bo kvar på Östanvik. De förblir barnlösa och ett försök att ta till sig en tonårig fosterdotter avbryts snart.</p><p>1857 gifter sig Aurora Albertina Charlotta, f 1819, med Karl Johan Söderberg, f 1827, som redan nämnts, och de kommer att bli tilldelade Västanvik. De får en dotter som dör 1858, sedan Emma Aurora Elisabet 1862 och Alma Matilda Sofia 1865</p><p>1857 gifter sig också Sofia Kristina Elisabet, f 1822, med Anders Westerberg från Ornö, som är född 1827. De tilldelas Västerby. Också deras första dotter dör år 1859. 1862 föds Selma Matilda Sofia.</p><p>1863 slutligen gifter sig Maria Lovisa Katarina, f 1821, med Frans Ludvig Westerberg, f 1839 i Tyresö. De får den andra halvan av Västerby, nämligen Västeräng. De förblir barnlösa, men redan före äktenskapet har Maria tagit till sig en fosterdotter, Eleonor Amalia Augusta Lovisa Gottschalk, f 1850, och hon blir kvar hos dem ända till 1877.</p><p>Enligt Alfred Jansson är de bägge senare männen släktingar till modern.</p><p>I skifteshandlingarna står att de syskon som flyttar ut sannolikt kommer att få bidrag för att bygga på sina nya ägor. Villkoret är att man uppför ett erforderligt antal ekonomibyggnader och att säteriets byggnader reduceras. Och så sker beklagligt nog och bara en av flygelbyggnaderna blir kvar. Tegel och trä återanvänds så som man alltid gjort i skärgården, vilket ju gör senare tiders försök att datera hus och bodar ganska osäkra.</p><p>Åren innan syskonen flyttar ut ser väldigt röriga ut i husförhörslängderna. Husfolket flyttar ut och in mer än någonsin och dessutom förs de upp som in- och utflyttade när de flyttar mellan syskonens ägor inom Östanvik. </p><p>Från 1865 är bara Karl Elmén och hans hustru kvar på Östanvik, Tjänstefolket har minskat betydligt, men förblir lika rörligt. Det kommer lite fler utsocknes till gården igen – det beror väl också på att svensken i gemen har blivit rörligare, tåg och ångbåtar gör sitt till.</p><p>Riktigt stabila och kvarboende är bara äkta paret Frans Vilhelm Sundgren, f 1835, och Greta Karolina Nyberg, f 1840. Hon är torpardotter från Långvik, och de var samtidigt på Östanvik som dräng och piga. 1864 gifter de sig, bor kvar i eget hushåll och han är statdräng. De får flera barn och blir kvar på Östanvik.</p><p>Först en bit inpå 1870-talet bosätter sig också ett andra par för längre tid på Östanvik. Han heter Per Gustav Ferdinand Söderholm och är född 1845 på Ornö. Han har varit dräng på Östanvik en tid när han träffar Kristina Nilsdotter Melander, som har återvänt till Nämdö sedan hon 1876 blivit änka efter Sven Julius Melander. De gifter sig och flyttar till Östanvik 1878, får flera barn och blir kvar till Kristina dör år 1888.</p><p>Det finns en och annan ungmö eller ungkarl som stannar längre. Lika länge som den tidigare nämnda Anna Katarina Lillman stannar Sofia Brodell på Östanvik, hon är född 1840, kommer dit 1862 och på 1890-talet är hon fortfarande kvar, slutligen som inhyseshjon.</p><p>Anders Vilhelm Berg, f 1817, kommer till gården 1870. Han är varken dräng eller statdräng utan ”inhyses arbetare” och står noterad på en sida helt för sig själv. Åren före sin död 1891 är även han inhyseshjon.</p><p>Och vissa återvänder gång på gång efter kortare anställningar på annat håll. En sådan är den tidigare nämnda Matilda Wahrnberg, numera ogift mor till Sofia Matilda, f 1873.</p><p>En annan är Karl Richard Melander, f 1876. Också han är ensam med en son, Karl Ludvig Engelbrekt, f 1872. Efter 1885 blir han kvar, först som skeppare, sedan som jordarbetare.</p><p>1880 anställer man en trädgårdsmästare igen. Det har inte funnits någon sådan på gården på väldigt länge. Han heter Anton Amadeus Nygren och är född 1828 i Lindköping. Han har hustru, Kristina Karolina Andersdotter, f 1827, och två barn. Hon dör 1893, men han blir kvar också efter det.</p><p>Från 1860-talet avvecklas vartefter några torp. Det borde få till följd att gårdsfolket blir fler till antalet, men så är det knappast, däremot tilltar hela tiden omsättningen på folk.</p><p>Under nästa perioden 1880-1885, noterar man att omsättningen på pigor är extremt hög. Elva pigor anställs, ett par i taget, och försvinner efter något år, högst två. Kvar blir bara de nyss nämnda familjerna och personerna.</p><p>Lika illa är det 1890-1895. Då anställs och försvinner tio pigor.</p><p>1891 anställs Karl Olof Jakobsson, f 1862, som varit på Västanvik och Långviksskär tidigare, men nu kommer från Ekerö med hustrun Maria Matilda Antoinette Jansson, f 1868. De har en liten son som dör 1885.</p><p>Man har några inhyses den här perioden. Karolina Larsdotter, f 1857, är ogift mor till Berta Alfrida Karolina, f 1892. Sofia Brodell är redan nämnd. Och vidare har man nu ett par backstugusittare, Karl Gustav Rydman, f 1848, och hans hustru Anna Charlotta Westerberg, f 1841. Han har varit inhyses arbetskarl på Krokvik och är nu fiskare på Östanvik.</p><p>Man tycker sig ana en trötthet och nedgång igen på gården. Ägarna är gamla, de personer bland gårdsfolket som gav stadga åt gården har åldrats och blivit änklingar och inga har tillkommit för att ersätta dem.</p><p>Karl Elmén dör 1910, hans hustru har dött tre år tidigare. Sterbhuset säljer till skkofabrikören direktör G Pott som anlänt till och köpt in sig i Nämdö skärgård i början av 1900-talet. Pott bodde då redan på Idö (där hans pampiga hus numer används som kurs- och konferensgård) men kommer också att ägna ett stort intresse åt Östanvik och gårdens skötsel. Med 1900-talet och Pott börjar en ny tid i Östanviks historia.</p>",
          "image": "img/countryside.jpg"
      },
      {
          "id": "sofiehill",
          "title": "<h2>Skräckmarstorpet på Uvö (Sofiehill)</h2>",
          "content": "<h3>Äldre tid</h3><p>Första uppgiften om bebyggelse på Uvö hittar man i mantalslängden från 1731. Torpet låg på den plats där numer Sofiehill ligger. På 1700-talet användes växelvis namet Solbaset eller Skräckmaren (Skräckmarn, Skräckmarstorp). I kyrkoböckerna som finns bevarade först från 1772 hette det oftast Skräckmarn eller bägge namnen med klammer.</p><p>Mantalslängderna, som görs i förväg för det kommande året, ger till att  börja med mycket knapphändiga uppgifter - det är ju bara skatteförmågan som ska fastställas. Mot slutet av 1700-talet läggs skatt på lyx och lyxkonsumtion och nu kan man också till exempel se hur många fönster bostaden hade och om det dracks kaffe och röktes tobak. För det tidigare 1700-talet får man veta något lite mer om man kombinerar med uppgifterna i Kyrkans räkenskaper.</p><p>Skräckmaren är ett av de tidigaste torpen på Nämdö. 1731 heter torparen Johan Nilsson.</p><p>Året innan fanns det en person med det namnet på en av de fyra Västerbygårdarna. Johan Nilsson är också omnämnd två gånger i Kyrkans räkenskaper. 1734 ”föll i testamente efter Johan Nillsons hustru ifrån Skräckmaren som trefaldighets söndag jordfästes” och samma år ” ”... i testamente efter Johan Nilsson i Skräckmarn”.</p><p>I 1736 års mantalslängd bor Erik Andersson där, och det preciseras ovanligt nog att Johan Nilsson är död. Även Erik lämnar en slant till kyrkan, 1739 ”för det gud hulpit dess hustru ifrån en svår barnsbörd till hälsan igen”.</p><p>1743 är Erik skriven på Rörstrand, där han står som bonde. 1760 har han flyttat till Norrbacken, en av Västerbygårdarna. Också fortsättningsvis skänker han då och då en slant till kyrkan.</p><p>1744 och 1745 heter torparen Anders Olofsson, sedan står torpet tomt i två år. Näste man är Olof Thomasson. Han blir kvar ända till 1769. Också hans namn dyker upp då och då i Kyrkans räkenskaper och lägger man samman räkenskaperna och mantalslängden kan man se att hans hustru dör 1749 och att han är omgift redan till året därpå. 1752 får kyrkan en slant för att hans dotter tillfrisknat efter sjukdom och 1754 gäller slanten både hans hustru och honom själv. 1755 får han ersättning för  en båtresa in till stan (en post som återkommer ibland i räkenskaperna och visar att kontakterna med Stockholm inte bara gällde avyttring av fisk.)</p><p>1767 har man fått – som det tycks – en hel grupp fattiga i huset, en av dem heter Jöns Persson och är eller har varit kyrkovaktare. Det är möjligt att de bor i ett hus för sig. Ibland verkar det som Solbaset och Skräckmaren syftar på två hus som ligger intill varann och vid ett par tillfällen tycks de utgöra två torp.</p><p>1768 lämnar Olof pengar till kyrkan igen för ”hustruns återställning till hälsan”, men både hustrun och en dotter tycks dö strax därpå och man återfinner 1770 Olof Thomasson på Mörtö.</p><p>1769 bor Erik Eriksson, f 1744, på Skräckmaren. Hans hustru heter Catharina Larsdotter, är född 1744 och barnen Anna Greta och Olof föds 1770 och 1772. Även Erik skänker en slant till kyrkan 1770 ”för hustruns förlossning ur barnsnöd”. Fadern Erik Jansson bor hos dem och dör i sexioårsåldern år 1772. Det vet man, för från 1772 finns husförhörslängderna och ministerialböckerna (uppgifter om födda, döda och vigda) bevarade. Det finns många luckor i husförhörslängderna de första åren och de första decennierna är de ofta kladdigt och rörigt skrivna. Dessutom överensstämmer inte uppgifterna alla gånger med dem i mantalslängderna. Men de ger absolut en lite mer levande bild  av människorna bakom noteringarna.</p><p>I husförhörslängderna står det absolut ingenting om att prästen – kapellpredikanten – av och till tycks ha bott på Skräckmaren under kortare perioder på 1770-talet. I mantalslängderna är däremot vid några tillfällen det helt entydigt att det förhåller sig så. Detta pekar väl också på att det bör ha funnits två bostäder på torpet.</p><p>Samtidigt med Erik Eriksson finner man på torpet en kvinna vid namn Helena Ström. Hon är änka efter prästen Magelin. Med henne bor maken, nådeårspredikanten Per Melander (det var vanligt att man ordnade försörjningen av prästänkor på det viset). Paret tycks bo kvar till Melanders död 1772, därefter finner man Helena Ström på Östanvik som deja (husföreståndarinna) med de två barnen Johan Magelin, f 1768, och Ulrika Melander, f 1770. (Hon beger sig vidare till Gillinge 1775, därefter till Grönvik och försvinner sedan bort från Nämdö församling.)</p><p>Det är osäkrare om Stefan Holmström också bodde där för markeringen är vag, men helt säkert bodde hans efterträdare Johan Kjellström på Skräckmarstorpet åtminstone under sina sista år på Nämdö, 1780-1783. Sedan tog Per Aspling över, och han bodde på eller nära Östanvik tills han placerades på Runmarö.</p><p>1772 eller 1773 bosätter sig en man vid namn Gustav Gustavsson, f 1744, på Skräckmarn med sin hustru Anna Maja Johansdotter, f 1744. Barnen är Johan, f 1765, som dör 1788, dottern Katarina (Kajsa), f 1770, och Gustav, som föds 1777. De får en son till, Karl år 1774, men han dör samma år i kikhosta.  Redan 1750 såg man namnet Gustav Gustavsson på en av Västerbygårdarna i mantalsregistret, troligtvis Norrbacken. Då var det fråga om hans far med samma namn, men redan i tjugoårsåldern står den yngre Gustav som brukare med far och mor boende hos sig och kort därpå har han både fru och barn. Föräldrarna tycks försvinna spårlöst när sonen flyttar till Skräckmaren. I stället finns upptagen i hushållet en ”gamla gumman Beata” som dör 1775.</p><p>Kajsa gifter sig 1789 med  Lars Olofsson, i Mellangården på Västerby. Lars dör den 2 maj 1791, och två dagar senare föds deras dotter Anna Kajsa Larsdotter. Kajsa bor kvar i föräldrahemmet. Dit kommer ca 1793 en ny dräng. Det är Gustav Gustavsson, född 1770 i Nyland i Finland och inflyttad  till församlingen 1786. Kajsa och han gifter sig och de bor kvar på Skräckmaren.</p><p>Under några år nu finns det inte bara två bostadshus på torpet, utan nu finns det också två torpare och 2 x 2 dagsverken per vecka som ska fullgöras. Det verkar vara så att Gustav Gustavsson d.ä. bor på torpet Skräckmaren och Gustav Gustavsson d.y. på Solbaset.</p><p>Anna Maja, Gustavs hustru, dör 1797. En bevarad bouppteckning efter henne visar att man hade det relativt gott ställt och var välförsedd med redskap för både sjö, skog, jakt, åker och äng, liksom med vävstolar och grytor för kvinnorna. Man hade en hel del kreatur och korna hette Guldros, Hvila och Majros.</p><p>Som på alla andra gårdar och torp hade man husfolk av skiftande sort och mängd, men till att börja med inte många alls. I mitten av 1770-talet och flera år framåt har man en fosterdotter, Greta Lind, vars födelseår växlar mellan 1765, 1769 och 1770. Det är troligt att det är samma person som senare gifter sig med Per Svensson, f 1768, som varit dräng i Skräckmaren vid mitten av 1780-talet. Hon dör ung, men han blir många år senare nybyggare på Ängsholmen. På nittiotalet kommer det en och annan  piga till huset. Där är t.ex. Stina Olsdotter, f 1770, fosterdotter till avdankade soldaten Anders Brask i Norrbacken. Hon gifter sig senare med Johan Stenström och paret bosätter sig i Långvik. Tjänstgossen Karl Gustav, f 1782, är möjligen son till Johan Nyström, f 1754, som sent i livet kommer att bo på Jungfruskär.</p><p>Några år i början av 1790-talet har man en tjänsteflicka som heter Sara Stina Larsdotter och är född 1778. Hon återkommer när Gustav blivit änkling och redan 1798 är hon gift med den 34 år äldre Gustav Gustavsson. Hon får en frikostig morgongåva, vilket inte längre är så vanligt ute på öarna, och i äldre tider syftade till att trygga hustruns eventuella änkedom.</p><p>Det blir lätt förvirrande med tre Gustav Gustavsson på samma torp. Sonen Gustav har flyttat ut under några år och bland annat varit båtförare på Östanvik. Där  har han gift sig med Maja Stina Stefansdotter från Runmarö och efter några år flyttar han med sin hustru tillbaks till Uvö.</p><p>1803 finns enligt mantalslängden bara ett torp på Uvö. 1804 har både Sunnansund och Stensundet på Skaten tillkommit. Alla tre torpen bebos av varsin Gustav Gustavsson. Det blir inte lättare att reda ut vem som är vem när de dessutom byter torp med varandra. Mågen Gustav Gustavsson blir den förste torparen på Sunnansund och sonen Gustav Gustavsson är den som anlägger Stensundet på Skaten.</p><p>Enligt mantalslängden flyttar mågen Gustav och Kajsa och deras växande barnaskara till Sunnansund år 1804. Men enligt husförhörsboken bor de kvar på Solbaset. Och kanske flyttade de till Sunnansund vartefter bostaden blev iordningställd, och kanske var det inte så noga med var man bodde därför att man – kanske – fortfarande fiskade i samma vatten och odlade samma ägor utan någon formell uppdelning av marken. Gustav blir inte långvarig på Sunnansund, men han kallas fortfarande torpare på Sunnansund en tid efter det att han 1807 blivit arrendator på den bra mycket finare Mörtö gård. Där blir de kvar och det går bra för dem, Gustav blir välbeställd kyrkvärd och en man med inflytande i socknen. De flesta av deras många barn lever till vuxen ålder och många barn och barnbarn blir kvar i Nämdö skärgård, så Gustav är i själva verket stamfar till många nu levande Nämdöbor. Kajsa dör 1825 och Gustav gifter om sig med Greta Karolina Danielsdotter, f 1804.(Alltså 34 år även mellan dem.) Han får barn också med henne, och hans näst yngsta son, Anders Alfred Gustavsson, f 1833, blir så småningom den allra sista torparen på Skräckmaren. Gustav dör 1854.</p><p>Sunnansund brukas till att börja med av Mats Westerlund, som här kallas statdräng. Gustav Gustavsson är ju formellt torparen där. Mats flyttar snart över till Mörtö han med, där han anlägger torpet Lövvreten år 1808.</p><p>Gustav och Maja Stina får en dotter, Maja Kajsa, på Stensundet 1803. Hon dör efter några månader. Nästa barn, sonen Karl Gustav, föds på Skräckmaren, för då har Gustav far och son bytt torp med varandra. Gustav och Maja Stina bor kvar på Skräckmaren till 1811. Då flyttar de till Sunnansund, där Gustav dör samma år. Han är vid sin död förvånansvärt välbeställd med flera båtar och en hel del guld och pengar. Maja Stina bor kvar på Sunnansund ett par år efter hans död, flyttar därpå till Långvik, och gifter slutligen om sig med torparen Erik Ersson. 1816 tar de över torpet på Rågskär. Gustav och Maja Stinas son Karl Gustav Gustavsson, f 1807, flyttar med sin mor till Rågskär, blir arrendator, men  drunknar på nyårsdagen 1833, knappt 26 år gammal.</p><p>Gamle Gustav och Sara får också en son 1810 som dör inom året. Även han fick namnet Karl Gustav. Paret stannar livet ut på Stensundet. Saras mor Margareta Friman bor hos dem några år till sin död 1811. Sara står snart som ansvarig för torpet. Gustav slutar sina dagar ”sängliggande och utfattig” vid 86 års ålder. (Detta enligt prästens notering. Bouppteckningen visar att det nog inte var fullt så illa.) Sara Stina flyttar till Bunsö 1831 och slutligen till Lövvreten på Mörtö där hon dör 1855.</p><p>Näste man på torpet är Jan Erik Engren, f 1774. Han och hans hustru Anna Lena Jansdotter, f 1778, har kommit från Dalarö till Källsäng på Nämdö tvärs över det smala sundet år 1807. Men Jan Erik har bott på Nämdö tidigare. Då var han gift med Stina Olsdotter som var född 1771 och inte ska förväxlas med sin namne som var gift med Johan Stenmark – fastän bägge paren, till och med samtidigt, var torpare på Långvik. Jan Erik och Stina och deras tre barn försvann spårlöst ur kyrkböckerna efter 1804. När han nu kommer tillbaks har han bara en dotter kvar från det äktenskapet, hon heter Gustava Karolina och är född 1797. Något tråkigt har tydligen hänt i hans liv – och värre blir det när de flyttar till Skräckmarstorpet 1811. Redan efter ett år dör deras gemensamma dotter Anna Lovisa, f 1808, och drängen Anders dör 1813.</p><p>1811 får de en son, Johan Gustav och 1815 får de tvillingpojkarna, Anders Petter och Karl Erik. De dör bägge inom åtta dagar. 1816 får de en son igen, de döper också honom till Karl Erik. Han överlever, men 1818 är det Jan Erik själv som insjuknar och dör.</p><p>Anna Lena bor kvar. Mannens vuxna dotter blir kvar som piga och kvar är också de två små sönerna. Hon har en stadigvarande dräng och för det mesta en piga till till hjälp.</p><p>Enligt mantalslängden finns det 1820-21 också en stattorpare med piga på torpet i ett hushåll för sig. Han heter Erik Eklund, och torde vara den person som ett par år tidigare var trädgårdsdräng på Östanvik. En kladdig anteckning därifrån tyder på att han är eller har varit sjuk.</p><p>Bouppteckningen efter maken och mantalsregister visar att Anna Lena inte hade det så dåligt, det finns en del kreatur och något litet silver och siden. Och man dricker kaffe och nyttjar tobak. Men det är inte slut med olyckorna och eländet ännu, Den 26 november 1823 drunknar Anna Lena och drängen Anders Österberg när de är ute och fiskar.</p><p>Gustava Karolina har redan 1820 gift sig med den andra drängen på gården, Abrahamn Österberg, född 1783 på Åland. De är för det mesta på fastlandet men återvänder ibland och har till exempel varit torpare på Sunnansund.</p><p>Johan Gustav blir fosterson på Mörtö och blir kvar där som vuxen.</p><p>Karl Erik går det inte lika bra för. Först är han fosterson hos Svanströms i Grönvik, sedan blir det både Mörtö, Ekholmen och Skärvassa innan han 1830 blir tjänstgosse på Ängsskär. Det anmärks att  han är småväxt och ”föga arbetsför” och 1833 drunknar han.</p><p>De efterträds av en ny olycksdrabbad torparfamilj. Per Jansson, f 1796, kommer från Ornö. Han har hustru, Anna Brita Andersdotter, f 1785, och fyra barn, varav den yngsta, Eva Stina Persdotter är född på Nämdö 1823. De hinner inte mycket mer än flytta in förrän han drunknar i januari 1826. Hans familj återvänder omgående till Ornö.</p><p>1827–1830 bor Karl Jakobsson, f 1804, och Maria Charlotta Melander, f 1808, på Skräckmarn. De är mycket unga, alldeles nygifta, och får en liten son, Alexander, 1827 på torpet innan de flyttar vidare till Norrbacken på Nämdö.</p><p>På husfolksidan ser det lite rörigt ut, två ogifta unga mödrar, Sofia Danielsdotter, f 1805, och Karolina Charlotta Davidsdotter, f 1799, hinner knappt komma dit år 1827 förrän de drar vidare till Lövvreten respektive Källsäng. Änkan Johanna Gustava Hofdahl, f 1786, står skriven där från 1828 men det finns ingen noterad närvaro på henne innan hon 1830 drar vidare till Västerby med sina bägge söner Karl Gustav och Alexander födda 1811 och 1823.</p><p>En inhysesman finns där också, Gustav Sjöberg från Åland, f 1800. Ofärdig.</p><p>Nästa torparpar kommer från Ingarö. Jakob Sandgren, f 1802, och hans hustru Anna Stina Sjöberg, f 1800, har två barn 1830 när de flyttar in. De heter Anna Karolina och Karl Erik och och är födda 1826 och 1829, Tre föds på torpet. Matilda Sofia 1831, Johan Adolf 1833, och Frans Gustav, som bara lever i tre dagar, föds 1836. Någon ytterligare tragedi drabbas inte den här familjen av. 1838 återvänder de till fastlandet.</p><p>Tjänsteflickorna kommer och går. Först är det Lovisa Sjöberg, f 1814. Kanske syster till Anna Stina? Sedan Maja Gustava Lindvall, f 1815, därefter Sofia Laurentia Westerberg, f 1819, och slutligen Anna Catharina Edman, även hon född 1819. 1836 flyttar hon till Källsäng och då kommer Vendela Sofia Lindbom, f 1818, från Källsäng till Skräckmaren. Sofia Laurentia flyttar till Villinge och gifter sig 1844 med den två år äldre Jan Peter Dahlgren från Villinge.</p><p>1838 flyttar Karl Erik Öberg från Rörstrand in med sin hustru Brita Stina Karlsdotter, fostersonen Nils Ludvig, samt de gamla föräldrarna Sven Ersson och Greta Ersdotter. Karl Erik är född 1792, Brita Stina 1809, föräldrarna 1751 och 1754. Hela familjen kommer från Rörstrand där man bott sedan 1794. Karl Erik hette först Svensson som sig bör, men bytte namn till Öberg. Brita Stina kom till familjen som liten tjänsteflicka och blev kvar. De gifte sig 1834.</p><p>De bor på Skräckmarn i nästan 20 år och det ser inte ut att hända så mycket. De sköter sig och tar sin nattvard flitigare än de flesta och de kan sin katekes. Det man främst lägger märke till är deras barnlöshet och deras fosterbarn.</p><p>Nils Ludvig, är född 1835 på Rörstramd.  Modern är ogifta pigan Anna Lovisa Jansdotter, f 1813. Han blir kvar på Skräckmaren nästan in i det sista.</p><p>Men Sven Julius, som är född 1845, får de inte behålla. Han är född i Waxholm av ogifta Johanna Gustava Ferm (Gustavsdotter), f 1823, piga på Skräckmarstorpet 1846-1850. Och han blir kvar hos dem som fosterson när modern tar tjänst på andra torp. Hon återvänder till Skräckmaren, där hon får dottern Matilda Charlotta 1853. Nils Ludvig är nu stor nog att stå som fadder åt flickan. 1855 gifter hon sig med drängen Johan Sandström, och beger sig iväg till honom på Ornö med båda sina barn.</p><p>Annars har man inte mycket husfolk. En av pigorna blir kvar i Nämdö skärgård. Det är Ingrid Charlotta Söderstrand, f 1821. Hon kommer från Värmdö till Skräckmaren 1839 och gifter sig 1841 på Gillinge med skomakaren Josef Josefsson. Som änka och omgift med Karl Gustav Sjöblom, f 1813, är hon en tid torparhustru på Sunnansund. 1875 är hon änka igen och fram till 1884 är hon kvar inhyses som skattebefriad torparänka på Långvik. Men då gifter hon sig med Jakob Wilhelm Nyström, f 1825, och flyttar ut till honom på Grönskär, där han står som inhyses båtbyggare.</p><p>Karl Eric Engren dör i maj 1857. Det finns en bouppteckning bevarad efter honom med. Tillgångarna är väsentligt mindre än de var femtio år tidigare, torpet är skuldsatt, Brita Stina blir inhyst först på Norrbacken, sedan flyttas hon vidare, och man hittar henne slutligen i flera år ”på socken” tills hon dör 1892.</p><p>Fostersonen Nils Ludvig går kvar som dräng ett par år. Han byter sitt efternamn till Jansson (efter sin morfar?) och hämtar 1859 ut sitt betyg ”för att pröfva på sjömansyrket”. Det verkar inte ha blivit något av med det för 1860 är han fortfarande skriven i församlingen ”utan bestämd hemvist” och året därpå återfinner man honom ”på socken” och utpekad som far till ett oäkta barn på Ekholmen. Men det reder upp sig för honom. 1862 är han arrendator på Uppeby och gift med en annan kvinna.</p><p>Anders Alfred Gustavsson från Mörtö blir den siste torparen på Skräckmarn. Han är son till Gustav Gustavsson, han som var först dräng, sedan måg på torpet. 1858 flyttar han in med sin mor, änkan Greta Carolina Danielsdotter, f 1804, och lillasystern Sofia Josefina, f 1838. Det blir kortvarigt för på hösten 1860 gifter han sig med Sofia Matilda Christina Österberg, f 1835. Hennes far är eller har varit arrendator på Bunsö innan han blev backstusittare där, och till Bunsö flyttar de genast efter giftermålet. Modern och systern återvänder till Mörtö, där Sofia gifter sig med Karl Johan Teodor Wahrnberg, f 1838, och mor och dotter flyttar med honom till Rågskär. Anders Alfred dör redan 1864 i bröstinflammation.</p><p>Stensundet är kvar till 1877.</p><p>Sunnansund, som ger ett ganska stabilt intryck med långvariga torparföljder blir ett av de sista torpen som avvecklas på Nämdö. Sista torparen, Malmstedt, blir kvar och sonen Otto Elof Alexander, f 1886, bodde där fortfarande när vår familj flyttade in på Sofiehill på 40-talet. Hans syster Matilda Wilhelmina köpte tomten med den röda stugan man passerar på vägen till Bunkvik. Elof på Sunnansund och Tilda i Träsket...</p><p>Men på Skräckmarstorpet blir det tyst och öde i 36 år.</p><h3>Nyare tid</h3><p>Större delen av Nämdö skärgård och kapellförsamling låg fram till mitten av artonhundratalet under Östanviks säteri.</p><p>År 1853 dör patron Per Arvid Elmén. Fyra av hans fem barn, alla i trettioårsåldern, bor kvar på gården och är fortfarande ogifta, och det är mellan dessa fyra syskon ägorna kommer att skiftas. Fyra år senare är tre av dem gifta, makarna respektive makan bor också på Östanvik.</p><p>Laga skiftet äger rum 1862, den omfattande kartan som visar hela Nämdö skärgård uppmätt och fördelad är från 1872. Många lagfarter blir klara först när syskonen börjar sälja av kobbar och skär och före detta torp under 1880-talet.</p><p>Uppdelningen innebär inte omedelbart några stora förändringar för Uvö. Större delen av ön har alltid legat under Västerby, som i sin tur låg under Östanvik. Nu blir den av syskonen som tilldelas Västerby också ägare till större delen av Uvö.</p><p>Det är Sofia Kristina Elisabet Westerberg, född Elmén, gift med Anders Westerberg sedan 1857. Dottern Selma Matilda Sofia föds 1862 och familjen bosätter sig på Västerby någon gång mellan 1862 och 1865.</p><p>Säteribyggnaden på Östanvik revs sånär som på ena flygeln, och materialet återanvändes i de gårdar som syskonen nu lät uppföra. Det finns en uppgift om att man sannolikt skulle kunna få statsbidrag för att bebygga sitt nya skifte om man inom avtalad tid uppfört ett bostadshus om minst 3 rum och kök, källare, vistbod, fähus, stall, loge, sjöbod, fähus. Västerby, som byggdes på 1870-talet, motsvarar gott och väl de kraven.</p><p>Så länge mannen lever går det nog ihop ekonomiskt på Västerby. Anders Westerberg har alltid varit lantbrukare, och Sofias och syskonens uppfostran har också varit praktiskt inriktad på att klara ett enkelt lantliv. Men mannen dör 1886, 59 år gammal.</p><p>Sofias enda barn, dottern Selma, gifter sig 1881 och flyttar till Grönvik, skollärarbostället. Hennes man Klas Goffin, född 1850, har kommit till Nämdö från Forsmark år 1872 som den första riktigt anställda folkskolläraren. Tio år senare kallar han sig också handlande. 1884 tillsätts en ny skollärare och därefter är Goffin i tur och ordning organist, klockare och fjärdingsman. Och en betrodd man tycks han vara, för han hjälper släkten med försäljningar och bevittnar kontrakt, när man nu från mitten av 80-talet börjar stycka och sälja av sina skiften. Säkert en nödvändig åtgärd för att klara ekonomin på de nya fina gårdarna. Den syster som inte växt upp i skärgården måste dessutom lösas ut.</p><p>Klas och Selma flyttar med sönerna Klas Axel August, f 1882, och Karl Henrik Gunnar Anders, f 1884, till änkan på Västerby. Men Klas Goffin kan tydligen inte ta makens plats på gården, för 1890 anställer hon en ”brukare”, Karl Fredrik Westerberg – åter en Westerberg liksom hennes mor, svåger och make. Klas syster och hennes familj flyttar f.ö. också  till Västerby för ett par år, men mannen bara som statdräng.</p><p>Skulderna växer trots att Sofia säljer Jungfruskär och till slut, vid mitten av 1890-talet beslutar hon sig för att sälja Västerby med stora delar av Uvö och själv flytta till Skräckmaren. Hon hittar en gedigen köpare i den 26-årige Johan Viktor Sjögren som kommer till Nämdö från Ljusterö. (Han gifter sig för övrigt 1898 med dottern på Västanvik, Sofias systerdotter.) Köpeavtalet finns bevarat och ligger som så mycket annat på Internet under Lantmäteriets Historiska kartor. Avtalet är från 1895 och tillträde ska ske på våren 1896. Det blir inte mycket pengar kvar när Sjögren tagit över hennes höga hypotekslån och inteckningen. I avtalet står det: ”Från detta köp undantages för alltid den sydöstra udden av Ufön benämnd Skräckmarstorp, Bastukobben och Barnholmen”. Med ”udden” menas mycket mer än det nuvarande Sofiehill. ”Skräckmaren” används fortfarande ibland synonymt med Lilla Uvö, det vill säga all mark som troligtvis hörde till det gamla torpet, från Källberget till Sunnansund. Alltså hela det område som styckades och såldes på 1950-talet och nu är bebyggt.</p><p>Enligt församlingsböckerna flyttade Sofia och Selma och Klas med tre barn till Uvö i november 1896, i mantalsregistren något senare.</p><p>Det var naturligtvis en hel del att ordna med om man skulle kunna bo på Uvö. En viktig sak var att namnet Skräckmaren gav samma otrevliga associationer då som nu – skrak, skrakhona och havsvik, sumpmark var inte det första man tänkte på då heller. 1897 har Sofia fått namnet ändrat till Sofiehill. ”Hill” är inte en svensk ändelse men visar väl att amerikabreven hade börjat komma till skärgården. </p><p>Ingen hade varit skriven på stället sedan 1860, men helt obrukat kan det ju knappast ha varit. Ägorna måste väl rimligen fortfarande ha nyttjats. Kanske av torparen på Sunnansund? Sunnansund tillhörde sedan skiftet systern på Västanvik, Charlotta Söderberg, född Elmén, men det kan ju ha funnits någon uppgörelse systrarna emellan. Eller kanske bodde där ibland någon stattorpare som var skriven på Västerby? Eller om det var sommarbete för djuren med någon tjänstegosse eller barnhusflicka som såg till dem? Rena gissningar alltihop, men säkert är att man inte byggt något nytt hus på väldigt många år. I en husinventering i samband med arvsskiftet fanns på Skräckmaren nedanstående byggnader:</p><ul><li>Ett nytt fähus av timmer och foderlada av resvirke och bräder under tegeltak - värd 150.</li><li>En vistbod av timmer under tegeltak i gott stånd - värd 20.</li><li>En sjöbod jämte sjöbrygga - värd 15.</li></ul><p>Ett bostadshus måste man alltså bygga. Vår granne, Dagny Radesäter, som är dotter till nästa köpare, har berättat att man använde material från det befintliga huset när hennes far  byggde nytt 1911. Det befintliga huset – Sofia Elméns – måste alltså ha varit ganska nybyggt. Och var låg det? Ja, Dagny kallar den lilla kullen snett nedanför vårt hus för stugbacken. Ett vackert läge, men ganska utsatt för väder och vind, och knappast något som en vanlig skärgårdsbo skulle ha valt. Men där låg alltså  Sofias hus, fast det inte finns minsta spår kvar av det – i motsats till tidigare torp och bodar som lämnat  grundstenar och annat  kvar efter sig på flera ställen.</p><p>Sofia dog den 25 juli 1898. Hon ägde till hem och hushåll knappast mer än en vanlig torparhustru ägde hundra år tidigare. Och inga egentliga jordbruksredskap till gårdens skötsel, mest sådana saker som spade och räfsa. Mycket lite fiskeredskap. Två kor, en kviga, två tackor och tio höns. En äggkläckningsmaskin.</p><p>Familjen Goffin blir kvar fast Klas Goffin innan de flyttar till Uvö har lite svårbegripliga fastighetsaffärer för sig på Nämdö. Jag vet inte vad som verkligen blir av de sakerna. Han dör 28/12 1901, 51 år gammal.</p><p>Selma är ensam kvar med 4 barn från 2 till 22 år. Men dräng och piga finns i huset från 1898. De stora pojkarna vill bli sjömän och komma ut i världen. Hon har fått en dotter, Elsa Maria 1888. Sedan en pojke, Gustav August Wilhelm Henrik som föds 1898 men dör samma år. Och slutligen Henrik Sture som är född 1900. Lite förvånande är att man dessutom har tagit till sig ett barnhusbarn, Anna Elisabet som är född 1899. Det ger ju en slant extra, men lönsamt blir det väl först om man dessutom kan dra nytta av dem.</p><p>I september 1904 flyttar hela familjen till Stockholm. Dottern Elsa Goffin håller tydligen kontakt med Nämdö, för hon finns med på ett par ”Funke-bilder”, som också är utlagda på Internet.</p><h3>1900-tal</h3><p>Snickaren Nils Oskar Bengtsson, f 1868, arbetar några år i Nämdö skärgård och gifter sig 1897 med Emma Sofia Nilsson från Boskapsö, f 1874. 1897-98 är han skriven på Nämdö där deras första son, Ragnar, föds. (Både Oskar och Ragnar kan man se på Funke-bilderna på Internet.) Därefter flyttar paret till Stockholm.</p><p>Kontakten med Nämdö behåller de givetvis, eftersom Emma har sina föräldrar kvar på Boskapsö, och Oskars två bröder är också mer eller minde utflyttade till Nämdö. Att Oskar har träffat Sofia Westerberg är helt säkert, för av bouppteckningen framgår att hon har en skuld till honom. Så när han får veta att Sofiehill är till salu känner han nog ganska väl till stället. Han köper det och familjen bosätter sig på Uvö hösten 1905. (Emma är för övrigt dotter till Sofia Matilda Christina Österberg, alltså den kvinna från Bunsö som Anders Alfred, den siste torparen på Skräckmaren, gifte sig med. Sofia gifte efter makens död om sig med Gustav Nilsson från Torsås och Emma har förstås alls inga släktband till stället, men nog är lite som att historien knyts samman ändå.)</p><p>De har tre barn och får två till som lever till vuxen ålder. Tre av dem har många av oss gamla Uvöbor träffat och i många fall köpt sin tomt av. Hjalmar föddes i Stockholm 1903, Vera är född 1910 och till sist är det Dagny, sladdbarnet, som fortfarande kommer ut till Uvö ibland.</p><p>1911 börjar man bygga det nuvarande huset. 1928 dör Oskar Bengtsson.</p><p>Samma år gifter sig Hjalmar med dottern i Västerby, Viktoria Josefina Sjögren, kallad Tora. De flyttar in i ett nybyggt hus helt nära, Källbo, det gula huset. Nu är det Hjalmar som sköter gården, men fiskare kallas han i församlingsboken.</p><h3>På min tid</h3><p>När min familj, Märta och Herbert Grevenius, kommer in i bilden år 1943 har det röda huset stått tomt en tid. Hjalmar och Tora bor fortfarande på Källbo med sina två barn Åsa och Staffan. Vera och Dagny har flyttat till Stockholm  och modern, Emma, bor inte kvar, men lever fortfarande. Vi kommer dit som hyresgäster efter att ha läst en annons i tidningen. Familjen Eriksson läste samma annons men svarade efter oss. De fick hyra ena våningen, den övre tror jag, i Källbo.</p><p>När modern dör beslutar syskonen att sälja Sofiehill. Vi köper. Ett par år efter det flyttar Hjalmar och Tora till Västerby och Erikssons får hyra hela Källbo. Familjen Eriksson blir kvar som hyresgäster till långt inpå 90-talet när huset säljs.</p><p>Mellan Källbo och Sofiehill låg nere vid sjön ett litet hus som vi kallade ”Farmors stuga”. Mig veterligt var aldrig ”farmor Emma” där under vår tid, men Vera och Dagny kom ut och bodde där ibland som semestrande stockholmare. När Dagny sedan fick familj byggdes det gråa huset som ligger där nu, och farmors stuga revs.</p><p>Men ”farmors ros” stod länge kvar hos oss med stora starkt doftande blommor.</p><p>Jag fyllde ett år första sommaren och har ganska vaga minnen av hur det var de första åren. Jag minns tydligt kvigorna som skulle motas ut om de tog sig in på själva tomten, jag minns hästen Putte och kanske grisen, eller så har den gamla svinstian skapat en gris i min fantasi. Och hönsen. Hönshuset stod vid allmänna pumpen. Den låga grunden finns kvar.</p><p>Djuren försvann förstås med Hjalmar och Tora och ladugården och ladan reparerades hjälpligt för andra användningsområden. Huset reparerades men vi förändrade ingenting väsentligt. Och vi bodde i Bengtssons möbler och åt på deras porslin i många år – vi gör det till viss del fortfarande.</p><p>Som opraktiska människor fick vi lov att leja hjälp till allting som skulle göras. Därför har jag träffat många av de gamla Nämdöborna och hört deras berättelser. Tyvärr har jag glömt det mesta, men jag minns att Georg Sjögren på Ekholmen skämtade litet om hur den där skollärarn Goffin som bott här promenerade omkring i sina lågskor.</p><p>Som barn hade jag ju inga problem med det praktiska dagliga, men jag har funderat en del efteråt. Hur gick det till egentligen med alla gästande barn och vuxna? Hur kom maten till huset när vi bara hade en roddbåt och pappa liksom alla pappor dåförtiden var en hel del i stan medan familjen satt på landet hela sommarlovet. Och året när den gamla brunnen sinade och vi fick hämta vatten på Ängsholmen? Vi hade hembiträde de allra första åren – det var nog ingen lyx. Och när hon slutade kom fru Dahlgren på Ekholmen över till oss och tvättade och skurade.</p><p>Mjölken hämtades på Västerby, i regel av barnen.</p><p>Och sedan, i början av femtiotalet, började försäljningen av tomter på Uvö. Det var inte överklassen som köpte, utan till största delen händigt, praktiskt folk, som kunde bygga sina hus själva. Många kom ner till oss och lånade telefonen, och så fick vi höra hur byggena framskred. Det var imponerande. Många var estländare eller finnar och de var som regel speciellt flitiga med att fiska och plocka bär så det fyllde vinterns behov.</p><p>Men det här är inte min sak att berätta om. Det vore roligt om flera ville berätta sin historia om sitt Uvö, flera fastigheter har stannat i släkten och många var så stora barn på femtiotalet att de  måste ha minnen från nybyggarperioden. Några Uvöbor har rottrådar tillbaka till äldre Nämdösläkter och många historier borde berättas innan det är för sent.</p><p>Till sist: tack för hjälpen Dagny Radesäter och tack Kalle Kjellman på Nämdö Böte!</p><p>April 2008 och december 2013</p><p>Ulla Olsson</p><p>Sofiehill</p>",
          "image": "img/countryside.jpg"
      },
      {
          "id": "bravalla",
          "title": "<h2>Bråvalla</h2>",
          "content": "<p>Om torpet Bråvalla finns ett dokument som sammanfattar vilka som bott där mellan 1884 och 1930.</p><div class='downloadlist'><a href='docs/Bråvalla.docx' download='bravalla.docx' target='_blank'>Bråvalladokument<img src='img/docx.png' class='filesymbol' style='float:right'/></a></div>",
          "image": "img/countryside.jpg"
      },

      {
          "id": "eriksberg",
          "title": "<h2>Eriksberg</h2>",
          "content": "<p>Om torpet Eriksberg finns ett dokument som sammanfattar vilka som bott där mellan 1884 och 1930.</p><div class='downloadlist'><a href='docs/Eriksberg.docx' download='eriksberg.docx' target='_blank'>Eriksbergsdokument<img src='img/docx.png' class='filesymbol' style='float:right'/></a></div>",
          "image": "img/countryside.jpg"
      },

      {
          "id": "fiskeskar",
          "title": "<h2>Fiskeskär</h2>",
          "content": "<p>Om torpet Fiskeskär finns ett dokument som sammanfattar vilka som bott där mellan 1896 och 1917.</p><div class='downloadlist'><a href='docs/Fiskeskär.docx' download='fiskeskär.docx' target='_blank'>Fiskeskärsdokument<img src='img/docx.png' class='filesymbol' style='float:right'/></a></div>",
          "image": "img/countryside.jpg"
      },
      {
          "id": "fogelvik",
          "title": "<h2>Fogelvik</h2>",
          "content": "<p>Om Fogelvik finns bara mycket knapphändiga uppgifter.</p><div class='downloadlist'><a href='docs/Fogelvik.docx' download='fogelvik.docx' target='_blank'>Fogelviksdokument<img src='img/docx.png' class='filesymbol' style='float:right'/></a></div>",
          "image": "img/countryside.jpg"
      },
      {
          "id": "fridhem",
          "title": "<h2>Fridhem</h2>",
          "content": "<p>Om Fridhem finns uppgifter från 1863 till 1914.</p><div class='downloadlist'><a href='docs/Fridhem.docx' download='fridhem.docx' target='_blank'>Fridhemsdokument<img src='img/docx.png' class='filesymbol' style='float:right'/></a></div>",
          "image": "img/countryside.jpg"
      },
      {
          "id": "furubo",
          "title": "<h2>Furubo</h2>",
          "content": "<p>Om Furubo finns mycket knapphändiga uppgifter.</p><div class='downloadlist'><a href='docs/Furubo.doc' download='furubo.doc' target='_blank'>Furubodokument<img src='img/doc.png' class='filesymbol' style='float:right'/></a></div>",
          "image": "img/countryside.jpg"
      },
      {
          "id": "knarrhamn",
          "title": "<h2>Hamnen Knarrhamn</h2>",
          "content": "<p>Uppgifter finns från 1896 till 1914</p><div class='downloadlist'><a href='docs/Knarrhamn.docx' download='knarrhamn.docx' target='_blank'>Knarrhamndokument<img src='img/docx.png' class='filesymbol' style='float:right'/></a></div>",
          "image": "img/countryside.jpg"
      },
      {
          "id": "lugnet",
          "title": "<h2>Lugnet</h2>",
          "content": "<p>I Lugnet, sydväst om Västerängs gård, fanns ett pensionat som sedan brann upp. Här finns uppgifter om vilka som bodde där 1884-1832.</p><div class='downloadlist'><a href='docs/Lugnet.doc' download='lugnet.doc' target='_blank'>Lugnetdokument<img src='img/doc.png' class='filesymbol' style='float:right'/></a></div>",
          "image": "img/countryside.jpg"
      },
      {
          "id": "sjostugan",
          "title": "<h2>Sjöstugan Västeräng</h2>",
          "bild": "<img class=\"torpbild torpsidabild\" src=img/sjostugan.jpg />",
          "content": "<p>Här finns uppgifter om Sjöstugan från 1878-1920.</p><div class='downloadlist'><a href='docs/Sjöstugan.doc' download='sjostugan.doc' target='_blank'>Sjöstugandokument<img src='img/doc.png' class='filesymbol' style='float:right'/></a></div>"

      },
      {
          "id": "trasket",
          "title": "<h2>Träsket</h2>",
          "content": "<p>Matilda Malmstedt fick köpa Träsket för 200 kronor, plus att hon är \"skyldig att vid anmodan vara säljarna FLW och Anna behjälplig med tvätt och skurning mot i orten gångbar ersättning för sådant arbete\".</p><div class='downloadlist'><a href='docs/Träsket.doc' download='trasket.doc' target='_blank'>Träsketdokument<img src='img/doc.png' class='filesymbol' style='float:right'/></a></div>",
          "image": "img/countryside.jpg"
      },







      {
          "id": "mall",
          "title": "<h2>Bullerö</h2>",
          "content": "</p>",
          "image": "img/countryside.jpg"
      } ]


}
